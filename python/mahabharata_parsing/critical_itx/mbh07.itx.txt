%@@1
% File name             : mbh07.itx
%--------------------------------------------
% Text title            : 7 mahAbhArate droNaparva.n
% Author                : Veda Vyasa
% Language              : sanskrit
% Subject               : religion
% Description/comments  : Access available at Prof John Smith's site 
% http://bombay.indology.info/mahabharata/statement.html
% Transliterated by     : Prof. Tokunaga
% Proofread by          : Team at Bhandarkar Oriental Research Institute (BORI), Tokunaga
% Latest update         : September 16, 2013
% Send corrections to   : sanskrit@cheerful.com
%
% Special Instructions  : i1h.hdr,ijag.inc,itrans.sty,multicol.sty,iarticle.sty
% Transliteration scheme: ITRANS 5.3
% Site access           : http://sanskritdocuments.org/
%-----------------------------------------------------
% The text is prepared by volunteers and is to be used for personal study
% and research.  The file is not to be copied or reposted for promotion of 
% any website or individuals or for commercial purpose without permission.
%        Please help to maintain respect for volunteer spirit.
%@@1
%--------------------------------------------------------

\engtitle{.. 7 Mahabharata - Dronaparva ..}##
\itxtitle{.. 7 mahAbhArate droNaparvam ..}##\endtitles ##

              droNAbhiShekaparva
                  1
\medskip

janamejaya uvAcha||

tamapratimasattvaujobalavIryaparAkramam |
hataM devavrataM shrutvA pA~nchAlyena shikhaNDinA || 1||

dhRRitarAShTrastadA rAjA shokavyAkulachetanaH |
kimacheShTata viprarShe hate pitari vIryavAn || 2||

tasya putro hi bhagavanbhIShmadroNamukhai rathaiH |
parAjitya maheShvAsAnpANDavAnrAjyamichChati || 3||

tasminhate tu bhagavanketau sarvadhanuShmatAm |
yadacheShTata kauravyastanme brUhi dvijottama || 4||

vaishampAyana uvAcha||

nihataM pitaraM shrutvA dhRRitarAShTro janAdhipaH |
lebhe na shAntiM kauravyashchintAshokaparAyaNaH || 5||

tasya chintayato duHkhamanishaM pArthivasya tat |
AjagAma vishuddhAtmA punargAvalgaNistadA || 6||

shibirAtsa~njayaM prAptaM nishi nAgAhvayaM puram |
Ambikeyo mahArAja dhRRitarAShTro.anvapRRichChata || 7||

shrutvA bhIShmasya nidhanamaprahRRiShTamanA bhRRisham |
putrANAM jayamAkA~NkShanvilalApAturo yathA || 8||

dhRRitarAShTra uvAcha||

sa.nsAdhya tu mahAtmAnaM bhIShmaM bhImaparAkramam |
kimakArShuH paraM tAta kuravaH kAlachoditAH || 9||

tasminvinihate shUre durAdharShe mahaujasi |
kiM nu svitkuravo.akArShurnimagnAH shokasAgare || 10||

tadudIrNaM mahatsainyaM trailokyasyApi sa~njaya |
bhayamutpAdayettIvraM pANDavAnAM mahAtmanAm || 11||

devavrate tu nihate kurUNAmRRiShabhe tadA |
yadakArShurnRRipatayastanmamAchakShva sa~njaya || 12||

sa~njaya uvAcha||

shRRiNu rAjannekamanA vachanaM bruvato mama |
yatte putrAstadAkArShurhate devavrate mRRidhe || 13||

nihate tu tadA bhIShme rAjansatyaparAkrame |
tAvakAH pANDaveyAshcha prAdhyAyanta pRRithakpRRithak || 14||

vismitAshcha prahRRiShTAshcha kShatradharmaM nishAmya te |
svadharmaM nindamAnAshcha praNipatya mahAtmane || 15||

shayanaM kalpayAmAsurbhIShmAyAmitatejase |
sopadhAnaM naravyAghra sharaiH saMnataparvabhiH || 16||

vidhAya rakShAM bhIShmAya samAbhAShya parasparam |
anumAnya cha gA~NgeyaM kRRitvA chApi pradakShiNam || 17||

krodhasa.nraktanayanAH samavekShya parasparam |
punaryuddhAya nirjagmuH kShatriyAH kAlachoditAH || 18||

tatastUryaninAdaishcha bherINAM cha mahAsvanaiH |
tAvakAnAmanIkAni pareShAM chApi niryayuH || 19||

vyAvRRitte.ahani rAjendra patite jAhnavIsute |
amarShavashamApannAH kAlopahatachetasaH || 20||

anAdRRitya vachaH pathyaM gA~Ngeyasya mahAtmanaH |
niryayurbharatashreShThAH shastrANyAdAya sarvashaH || 21||

mohAttava saputrasya vadhAchChAntanavasya cha |
kauravyA mRRityusAdbhUtAH sahitAH sarvarAjabhiH || 22||

ajAvaya ivAgopA vane shvApadasa~Nkule |
bhRRishamudvignamanaso hInA devavratena te || 23||

patite bharatashreShThe babhUva kuruvAhinI |
dyaurivApetanakShatrA hInaM khamiva vAyunA || 24||

vipannasasyeva mahI vAkchaivAsa.nskRRitA yathA |
AsurIva yathA senA nigRRihIte purA balau || 25||

vidhaveva varArohA shuShkatoyeva nimnagA |
vRRikairiva vane ruddhA pRRiShatI hatayUthapA || 26||

svAdharShA hatasiMheva mahatI girikandarA |
bhAratI bharatashreShTha patite jAhnavIsute || 27||

viShvagvAtahatA rugNA naurivAsInmahArNave |
balibhiH pANDavairvIrairlabdhalakShairbhRRishArditA || 28||

sA tadAsIdbhRRishaM senA vyAkulAshvarathadvipA |
viShaNNabhUyiShThanarA kRRipaNA draShTumAbabhau || 29||

tasyAM trastA nRRipatayaH sainikAshcha pRRithagvidhAH |
pAtAla iva majjanto hInA devavratena te || 30||

karNaM hi kuravo.asmArShuH sa hi devavratopamaH || 30||

sarvashastrabhRRitAM shreShThaM rochamAnamivAtithim |
bandhumApadgatasyeva tamevopAgamanmanaH || 31||

chukrushuH karNa karNeti tatra bhArata pArthivAH |
rAdheyaM hitamasmAkaM sUtaputraM tanutyajam || 32||

sa hi nAyudhyata tadA dashAhAni mahAyashAH |
sAmAtyabandhuH karNo vai tamAhvayata mAchiram || 33||

bhIShmeNa hi mahAbAhuH sarvakShatrasya pashyataH |
ratheShu gaNyamAneShu balavikramashAliShu || 34||

sa~NkhyAto.ardharathaH karNo dviguNaH sannararShabhaH || 34||

rathAtirathasa~NkhyAyAM yo.agraNIH shUrasaMmataH |
pitRRivittAmbudeveshAnapi yo yoddhumutsahet || 35||

sa tu tenaiva kopena rAjangA~NgeyamuktavAn |
tvayi jIvati kauravya nAhaM yotsye katha~nchana || 36||

tvayA tu pANDaveyeShu nihateShu mahAmRRidhe |
duryodhanamanuj~nApya vanaM yAsyAmi kaurava || 37||

pANDavairvA hate bhIShme tvayi svargamupeyuShi |
hantAsmyekarathenaiva kRRitsnAnyAnmanyase rathAn || 38||

evamuktvA mahArAja dashAhAni mahAyashAH |
nAyudhyata tataH karNaH putrasya tava saMmate || 39||

bhIShmaH samaravikrAntaH pANDaveyasya pArthiva |
jaghAna samare yodhAnasa~NkhyeyaparAkramaH || 40||

tasmi.nstu nihate shUre satyasandhe mahaujasi |
tvatsutAH karNamasmArShustartukAmA iva plavam || 41||

tAvakAstava putrAshcha sahitAH sarvarAjabhiH |
hA karNa iti chAkrandankAlo.ayamiti chAbruvan || 42||

jAmadagnyAbhyanuj~nAtamastre durvArapauruSham |
agamanno manaH karNaM bandhumAtyayikeShviva || 43||

sa hi shakto raNe rAja.nstrAtumasmAnmahAbhayAt |
tridashAniva govindaH satataM sumahAbhayAt || 44||

vaishampAyana uvAcha||

tathA karNaM yudhi varaM kIrtayantaM punaH punaH |
AshIviShavaduchChvasya dhRRitarAShTro.abravIdidam || 45||

yattadvaikartanaM karNamagamadvo manastadA |
apyapashyata rAdheyaM sUtaputraM tanutyajam || 46||

api tanna mRRiShAkArShIdyudhi satyaparAkramaH |
sambhrAntAnAM tadArtAnAM trastAnAM trANamichChatAm || 47||

api tatpUrayAM chakre dhanurdharavaro yudhi |
yattadvinihate bhIShme kauravANAmapAvRRitam || 48||

tatkhaNDaM pUrayAmAsa pareShAmAdadhadbhayam |
kRRitavAnmama putrANAM jayAshAM saphalAmapi || 49||

\hrule

\medskip
                  2
\medskip

sa~njaya uvAcha||

hataM bhIShmamAdhirathirviditvA  bhinnAM nAvamivAtyagAdhe kurUNAm |
sodaryavadvyasanAtsUtaputraH  santArayiShya.nstava putrasya senAm || 1||

shrutvA tu karNaH puruShendramachyutaM  nipAtitaM shAntanavaM mahAratham |
athopAyAttUrNamamitrakarshano  dhanurdharANAM pravarastadA vRRiShaH || 2||

hate tu bhIShme rathasattame parai rnimajjatIM nAvamivArNave kurUn |
piteva putrA.nstvarito.abhyayAttataH  santArayiShya.nstava putrasya senAm || 3||

karNa uvAcha||

yasmindhRRitirbuddhiparAkramaujo  damaH satyaM vIraguNAshcha sarve |
astrANi divyAnyatha saMnatirhrIH  priyA cha vAganapAyIni bhIShme || 4||

brahmadviShaghne satataM kRRitaj~ne  sanAtanaM chandramasIva lakShma |
sa chetprashAntaH paravIrahantA  manye hatAneva hi sarvayodhAn || 5||

neha dhruvaM ki~nchana jAtu vidyate  asmi.Nlloke karmaNo.anityayogAt |
sUryodaye ko hi vimuktasa.nshayo  bhAvaM kurvItAdya mahAvrate hate || 6||

vasuprabhAve vasuvIryasambhave  gate vasUneva vasundharAdhipe |
vasUni putrA.nshcha vasundharAM tathA  kurU.nshcha shochadhvamimAM cha vAhinIm || 7||

sa~njaya uvAcha||

mahAprabhAve varade nipAtite  lokashreShThe shAntanave mahaujasi |
parAjiteShu bharateShu durmanAH  karNo bhRRishaM nyashvasadashru vartayan || 8||

idaM tu rAdheyavacho nishamya te  sutAshcha rAja.nstava sainikAshcha ha |
parasparaM chukrushurArtijaM bhRRishaM  tadAshru netrairmumuchurhi shabdavat || 9||

pravartamAne tu punarmahAhave  vigAhyamAnAsu chamUShu pArthivaiH |
athAbravIddharShakaraM vachastadA  ratharShabhAnsarvamahAratharShabhaH || 10||

karNa uvAcha||

jagatyanitye satataM pradhAvati  prachintayannasthiramadya lakShaye |
bhavatsu tiShThatsviha pAtito raNe  giriprakAshaH kurupu~NgavaH katham || 11||

nipAtite shAntanave mahArathe  divAkare bhUtalamAsthite yathA |
na pArthivAH soDhumalaM dhana~njayaM  giripravoDhAramivAnilaM drumAH || 12||

hatapradhAnaM tvidamArtarUpaM  parairhatotsAhamanAthamadya vai |
mayA kurUNAM paripAlyamAhave  balaM yathA tena mahAtmanA tathA || 13||

samAhitaM chAtmani bhAramIdRRishaM  jagattathAnityamidaM cha lakShaye |
nipAtitaM chAhavashauNDamAhave  kathaM nu kuryAmahamAhave bhayam || 14||

ahaM tu tAnkuruvRRiShabhAnajihmagaiH  praverayanyamasadanaM raNe charan |
yashaH paraM jagati vibhAvya vartitA  parairhato yudhi shayitAtha vA punaH || 15||

yudhiShThiro dhRRitimatidharmatattvavA nvRRikodaro gajashatatulyavikramaH |
tathArjunastridashavarAtmajo yato  na tadbalaM sujayamathAmarairapi || 16||

yamau raNe yatra yamopamau bale  sasAtyakiryatra cha devakIsutaH |
na tadbalaM kApuruSho.abhyupeyivA nnivartate mRRityumukhAdivAsakRRit || 17||

tapo.abhyudIrNaM tapasaiva gamyate  balaM balenApi tathA manasvibhiH |
manashcha me shatrunivAraNe dhruvaM  svarakShaNe chAchalavadvyavasthitam || 18||

evaM chaiShAM budhyamAnaH prabhAvaM  gatvaivAhaM tA~njayAmyadya sUta |
mitradroho marShaNIyo na me.ayaM  bhagne sainye yaH sahAyaH sa mitram || 19||

kartAsmyetatsatpuruShAryakarma  tyaktvA prANAnanuyAsyAmi bhIShmam |
sarvAnsa~Nkhye shatrusa~NghAnhaniShye  hatastairvA vIralokaM gamiShye || 20||

samprAkruShTe ruditastrIkumAre  parAbhUte pauruShe dhArtarAShTre |
mayA kRRityamiti jAnAmi sUta  tasmAchChatrUndhArtarAShTrasya jeShye || 21||

kurUnrakShanpANDuputrA~njighA.nsaM styaktvA prANAnghorarUpe raNe.asmin |
sarvAnsa~Nkhye shatrusa~NghAnnihatya  dAsyAmyahaM dhArtarAShTrAya rAjyam || 22||

nibadhyatAM me kavachaM vichitraM  haimaM shubhraM maNiratnAvabhAsi |
shirastrANaM chArkasamAnabhAsaM  dhanuH sharA.nshchApi viShAhikalpAn || 23||

upAsa~NgAnShoDasha yojayantu  dhanUMShi divyAni tathAharantu |
asI.nshcha shaktIshcha gadAshcha gurvIH  sha~NkhaM cha jAmbUnadachitrabhAsam || 24||

etAM raukmIM nAgakakShyAM cha jaitrIM  jaitraM cha me dhvajamindIvarAbham |
shlakShNairvastrairvipramRRijyAnayasva  chitrAM mAlAM chAtra baddhvA sajAlAm || 25||

ashvAnagryAnpANDurAbhraprakAshA npuShTAnsnAtAnmantrapUtAbhiradbhiH |
taptairbhANDaiH kA~nchanairabhyupetA ~nshIghrA~nshIghraM sUtaputrAnayasva || 26||

rathaM chAgryaM hemajAlAvanaddhaM  ratnaishchitraM chandrasUryaprakAshaiH |
dravyairyuktaM samprahAropapannai rvAhairyuktaM tUrNamAvartayasva || 27||

chitrANi chApAni cha vegavanti  jyAshchottamAH saMhananopapannAH |
tUNA.nshcha pUrNAnmahataH sharANA mAsajya gAtrAvaraNAni chaiva || 28||

prAyAtrikaM chAnayatAshu sarvaM  kanyAH pUrNaM vIrakA.nsyaM cha haimam |
AnIya mAlAmavabadhya chA~Nge  pravAdayantvAshu jayAya bherIH || 29||

prayAhi sUtAshu yataH kirITI  vRRikodaro dharmasuto yamau cha |
tAnvA haniShyAmi sametya sa~Nkhye  bhIShmAya vaiShyAmi hato dviShadbhiH || 30||

yasminrAjA satyadhRRitiryudhiShThiraH  samAsthito bhImasenArjunau cha |
vAsudevaH sAtyakiH sRRi~njayAshcha  manye balaM tadajayyaM mahIpaiH || 31||

taM chenmRRityuH sarvaharo.abhirakShe tsadApramattaH samare kirITinam |
tathApi hantAsmi sametya sa~Nkhye  yAsyAmi vA bhIShmapathA yamAya || 32||

na tvevAhaM na gamiShyAmi teShAM  madhye shUrANAM tattathAhaM bravImi |
mitradruho durbalabhaktayo ye  pApAtmAno na mamaite sahAyAH || 33||

sa~njaya uvAcha||

sa siddhimantaM rathamuttamaM dRRiDhaM  sakUbaraM hemapariShkRRitaM shubham |
patAkinaM vAtajavairhayottamai ryuktaM samAsthAya yayau jayAya || 34||

sampUjyamAnaH kurubhirmahAtmA  ratharShabhaH pANDuravAjiyAtA |
yayau tadAyodhanamugradhanvA  yatrAvasAnaM bharatarShabhasya || 35||

varUthinA mahatA sadhvajena  suvarNamuktAmaNivajrashAlinA |
sadashvayuktena rathena karNo  meghasvanenArka ivAmitaujAH || 36||

hutAshanAbhaH sa hutAshanaprabhe  shubhaH shubhe vai svarathe dhanurdharaH |
sthito rarAjAdhirathirmahArathaH  svayaM vimAne surarADiva sthitaH || 37||

\hrule

\medskip
                  3
\medskip

sa~njaya uvAcha||

sharatalpe mahAtmAnaM shayAnamamitaujasam |
mahAvAtasamUhena samudramiva shoShitam || 1||

divyairastrairmaheShvAsaM pAtitaM savyasAchinA |
jayAshAM tava putrANAM sambhagnAM sharma varma cha || 2||

apArANAmiva dvIpamagAdhe gAdhamichChatAm |
srotasA yAmuneneva sharaugheNa pariplutam || 3||

mahAntamiva mainAkamasahyaM bhuvi pAtitam |
nabhashchyutamivAdityaM patitaM dharaNItale || 4||

shatakratorivAchintyaM purA vRRitreNa nirjayam |
mohanaM sarvasainyasya yudhi bhIShmasya pAtanam || 5||

kakudaM sarvasainyAnAM lakShma sarvadhanuShmatAm |
dhana~njayasharavyAptaM pitaraM te mahAvratam || 6||

taM vIrashayane vIraM shayAnaM puruSharShabham |
bhIShmamAdhirathirdRRiShTvA bharatAnAmamadhyamam || 7||

avatIrya rathAdArto bAShpavyAkulitAkSharam |
abhivAdyA~njaliM baddhvA vandamAno.abhyabhAShata || 8||

karNo.ahamasmi bhadraM te adya mA vada bhArata |
puNyayA kShemayA vAchA chakShuShA chAvalokaya || 9||

na nUnaM sukRRitasyeha phalaM kashchitsamashnute |
yatra dharmaparo vRRiddhaH shete bhuvi bhavAniha || 10||

koshasa~njanane mantre vyUhapraharaNeShu cha |
nAthamanyaM na pashyAmi kurUNAM kurusattama || 11||

buddhyA vishuddhayA yukto yaH kurU.nstArayedbhayAt |
yodhA.nstvamaplave hitvA pitRRilokaM gamiShyasi || 12||

adya prabhRRiti sa~NkruddhA vyAghrA iva mRRigakShayam |
pANDavA bharatashreShTha kariShyanti kurukShayam || 13||

adya gANDIvaghoShasya vIryaj~nAH savyasAchinaH |
kuravaH santrasiShyanti vajrapANerivAsurAH || 14||

adya gANDIvamuktAnAmashanInAmiva svanaH |
trAsayiShyati sa~NgrAme kurUnanyA.nshcha pArthivAn || 15||

samiddho.agniryathA vIra mahAjvAlo drumAndahet |
dhArtarAShTrAnpradhakShyanti tathA bANAH kirITinaH || 16||

yena yena prasarato vAyvagnI sahitau vane |
tena tena pradahato bhagavantau yadichChataH || 17||

yAdRRisho.agniH samiddho hi tAdRRikpArtho na sa.nshayaH |
yathA vAyurnaravyAghra tathA kRRiShNo na sa.nshayaH || 18||

nadataH pA~nchajanyasya rasato gANDivasya cha |
shrutvA sarvANi sainyAni trAsaM yAsyanti bhArata || 19||

kapidhvajasya chotpAte rathasyAmitrakarshinaH |
shabdaM soDhuM na shakShyanti tvAmRRite vIra pArthivAH || 20||

ko hyarjunaM raNe yoddhuM tvadanyaH pArthivo.arhati |
yasya divyAni karmANi pravadanti manIShiNaH || 21||

amAnuShashcha sa~NgrAmastryambakena cha dhImataH |
tasmAchchaiva varaH prApto duShprApashchAkRRitAtmabhiH || 22||

tamadyAhaM pANDavaM yuddhashauNDa mamRRiShyamANo bhavatAnushiShTaH |
AshIviShaM dRRiShTiharaM sughora miyAM puraskRRitya vadhaM jayaM vA || 23||

\hrule

\medskip
                  4
\medskip

sa~njaya uvAcha||

tasya lAlapyataH shrutvA vRRiddhaH kurupitAmahaH |
deshakAlochitaM vAkyamabravItprItamAnasaH || 1||

samudra iva sindhUnAM jyotiShAmiva bhAskaraH |
satyasya cha yathA santo bIjAnAmiva chorvarA || 2||

parjanya iva bhUtAnAM pratiShThA suhRRidAM bhava |
bAndhavAstvAnujIvantu sahasrAkShamivAmarAH || 3||

svabAhubalavIryeNa dhArtarAShTrapriyaiShiNA |
karNa rAjapuraM gatvA kAmbojA nihatAstvayA || 4||

girivrajagatAshchApi nagnajitpramukhA nRRipAH |
ambaShThAshcha videhAshcha gAndhArAshcha jitAstvayA || 5||

himavaddurganilayAH kirAtA raNakarkashAH |
duryodhanasya vashagAH kRRitAH karNa tvayA purA || 6||

tatra tatra cha sa~NgrAme duryodhanahitaiShiNA |
bahavashcha jitA vIrAstvayA karNa mahaujasA || 7||

yathA duryodhanastAta saj~nAtikulabAndhavaH |
tathA tvamapi sarveShAM kauravANAM gatirbhava || 8||

shivenAbhivadAmi tvAM gachCha yudhyasva shatrubhiH |
anushAdhi kurUnsa~Nkhye dhatsva duryodhane jayam || 9||

bhavAnpautrasamo.asmAkaM yathA duryodhanastathA |
tavApi dharmataH sarve yathA tasya vayaM tathA || 10||

yaunAtsambandhakAlloke vishiShTaM sa~NgataM satAm |
sadbhiH saha narashreShTha pravadanti manIShiNaH || 11||

sa satyasa~Ngaro bhUtvA mamedamiti nishchitam |
kurUNAM pAlaya balaM yathA duryodhanastathA || 12||

iti shrutvA vachaH so.atha charaNAvabhivAdya cha |
yayau vaikartanaH karNastUrNamAyodhanaM prati || 13||

so.abhivIkShya naraughANAM sthAnamapratimaM mahat |
vyUDhapraharaNoraskaM sainyaM tatsamabRRiMhayat || 14||

karNaM dRRiShTvA maheShvAsaM yuddhAya samavasthitam |
kShveDitAsphoTitaravaiH siMhanAdaravairapi || 15||

dhanuHshabdaishcha vividhaiH kuravaH samapUjayan || 15||

\hrule

\medskip
                  5
\medskip

sa~njaya uvAcha||

rathasthaM puruShavyAghraM dRRiShTvA karNamavasthitam |
hRRiShTo duryodhano rAjannidaM vachanamabravIt || 1||

sanAthamidamatyarthaM bhavatA pAlitaM balam |
manye kiM tu samarthaM yaddhitaM tatsampradhAryatAm || 2||

karNa uvAcha||

brUhi tatpuruShavyAghra tvaM hi prAj~natamo nRRipa |
yathA chArthapatiH kRRityaM pashyate na tathetaraH || 3||

te sma sarve tava vachaH shrotukAmA nareshvara |
nAnyAyyaM hi bhavAnvAkyaM brUyAditi matirmama || 4||

duryodhana uvAcha||

bhIShmaH senApraNetAsIdvayasA vikrameNa cha |
shrutena cha susampannaH sarvairyodhaguNaistathA || 5||

tenAtiyashasA karNa ghnatA shatrugaNAnmama |
suyuddhena dashAhAni pAlitAH smo mahAtmanA || 6||

tasminnasukaraM karma kRRitavatyAsthite divam |
kaM nu senApraNetAraM manyase tadanantaram || 7||

na RRite nAyakaM senA muhUrtamapi tiShThati |
AhaveShvAhavashreShTha netRRihIneva naurjale || 8||

yathA hyakarNadhArA nau rathashchAsArathiryathA |
dravedyatheShTaM tadvatsyAdRRite senApatiM balam || 9||

sa bhavAnvIkShya sarveShu mAmakeShu mahAtmasu |
pashya senApatiM yuktamanu shAntanavAdiha || 10||

yaM hi senApraNetAraM bhavAnvakShyati sa.nyuge |
taM vayaM sahitAH sarve prakariShyAma mAriSha || 11||

karNa uvAcha||

sarva eva mahAtmAna ime puruShasattamAH |
senApatitvamarhanti nAtra kAryA vichAraNA || 12||

kulasaMhananaj~nAnairbalavikramabuddhibhiH |
yuktAH kRRitaj~nA hrImanta AhaveShvanivartinaH || 13||

yugapanna tu te shakyAH kartuM sarve puraHsarAH |
eka evAtra kartavyo yasminvaisheShikA guNAH || 14||

anyonyaspardhinAM teShAM yadyekaM satkariShyasi |
sheShA vimanaso vyaktaM na yotsyante hi bhArata || 15||

ayaM tu sarvayodhAnAmAchAryaH sthaviro guruH |
yuktaH senApatiH kartuM droNaH shastrabhRRitAM varaH || 16||

ko hi tiShThati durdharShe droNe brahmaviduttame |
senApatiH syAdanyo.asmAchChukrA~NgirasadarshanAt || 17||

na cha sa hyasti te yodhaH sarvarAjasu bhArata |
yo droNaM samare yAntaM nAnuyAsyati sa.nyuge || 18||

eSha senApraNetR^INAmeSha shastrabhRRitAmapi |
eSha buddhimatAM chaiva shreShTho rAjangurushcha te || 19||

evaM duryodhanAchAryamAshu senApatiM kuru |
jigIShanto.asurAnsa~Nkhye kArttikeyamivAmarAH || 20||

sa~njaya uvAcha||

karNasya vachanaM shrutvA rAjA duryodhanastadA |
senAmadhyagataM droNamidaM vachanamabravIt || 21||

varNashraiShThyAtkulotpattyA shrutena vayasA dhiyA |
vIryAddAkShyAdadhRRiShyatvAdarthaj~nAnAnnayAjjayAt || 22||

tapasA cha kRRitaj~natvAdvRRiddhaH sarvaguNairapi |
yukto bhavatsamo goptA rAj~nAmanyo na vidyate || 23||

sa bhavAnpAtu naH sarvAnvibudhAniva vAsavaH |
bhavannetrAH parA~njetumichChAmo dvijasattama || 24||

rudrANAmiva kApAlI vasUnAmiva pAvakaH |
kubera iva yakShANAM marutAmiva vAsavaH || 25||

vasiShTha iva viprANAM tejasAmiva bhAskaraH |
pitR^INAmiva dharmo.atha AdityAnAmivAmburAT || 26||

nakShatrANAmiva shashI ditijAnAmivoshanAH |
shreShThaH senApraNetR^INAM sa naH senApatirbhava || 27||

akShauhiNyo dashaikA cha vashagAH santu te.anagha |
tAbhiH shatrUnprativyUhya jahIndro dAnavAniva || 28||

prayAtu no bhavAnagre devAnAmiva pAvakiH |
anuyAsyAmahe tvAjau saurabheyA ivarShabham || 29||

ugradhanvA maheShvAso divyaM visphArayandhanuH |
agre bhavantaM dRRiShTvA no nArjunaH prasahiShyate || 30||

dhruvaM yudhiShThiraM sa~Nkhye sAnubandhaM sabAndhavam |
jeShyAmi puruShavyAghra bhavAnsenApatiryadi || 31||

evamukte tato droNe jayetyUchurnarAdhipAH |
siMhanAdena mahatA harShayantastavAtmajam || 32||

sainikAshcha mudA yuktA vardhayanti dvijottamam |
duryodhanaM puraskRRitya prArthayanto mahadyashaH || 33||

droNa uvAcha||

vedaM ShaDa~NgaM vedAhamarthavidyAM cha mAnavIm |
traiyambakamatheShvastramastrANi vividhAni cha || 34||

ye chApyuktA mayi guNA bhavadbhirjayakA~NkShibhiH |
chikIrShustAnahaM satyAnyodhayiShyAmi pANDavAn || 35||

sa~njaya uvAcha||

sa evamabhyanuj~nAtashchakre senApatiM tataH |
droNaM tava suto rAjanvidhidRRiShTena karmaNA || 36||

athAbhiShiShichurdroNaM duryodhanamukhA nRRipAH |
senApatye yathA skandaM purA shakramukhAH surAH || 37||

tato vAditraghoSheNa saha pu.nsAM mahAsvanaiH |
prAdurAsItkRRite droNe harShaH senApatau tadA || 38||

tataH puNyAhaghoSheNa svastivAdasvanena cha |
sa.nstavairgItashabdaishcha sUtamAgadhabandinAm || 39||

jayashabdairdvijAgryANAM subhagAnartitaistathA |
satkRRitya vidhivaddroNaM jitAnmanyanta pANDavAn || 40||

\hrule

\medskip
                  6
\medskip

sa~njaya uvAcha||

senApatyaM tu samprApya bhAradvAjo mahArathaH |
yuyutsurvyUhya sainyAni prAyAttava sutaiH saha || 1||

saindhavashcha kali~Ngashcha vikarNashcha tavAtmajaH |
dakShiNaM pArshvamAsthAya samatiShThanta da.nshitAH || 2||

prapakShaH shakunisteShAM pravarairhayasAdibhiH |
yayau gAndhArakaiH sArdhaM vimalaprAsayodhibhiH || 3||

kRRipashcha kRRitavarmA cha chitraseno vivi.nshatiH |
duHshAsanamukhA yattAH savyaM pArshvamapAlayan || 4||

teShAM prapakShAH kAmbojAH sudakShiNapuraHsarAH |
yayurashvairmahAvegaiH shakAshcha yavanaiH saha || 5||

madrAstrigartAH sAmbaShThAH pratIchyodIchyavAsinaH |
shibayaH shUrasenAshcha shUdrAshcha maladaiH saha || 6||

sauvIrAH kitavAH prAchyA dAkShiNAtyAshcha sarvashaH |
tavAtmajaM puraskRRitya sUtaputrasya pRRiShThataH || 7||

harShayansarvasainyAni baleShu balamAdadhat |
yayau vaikartanaH karNaH pramukhe sarvadhanvinAm || 8||

tasya dIpto mahAkAyaH svAnyanIkAni harShayan |
hastikakShyAmahAketurbabhau sUryasamadyutiH || 9||

na bhIShmavyasanaM kashchiddRRiShTvA karNamamanyata |
vishokAshchAbhavansarve rAjAnaH kurubhiH saha || 10||

hRRiShTAshcha bahavo yodhAstatrAjalpanta sa~NgatAH |
na hi karNaM raNe dRRiShTvA yudhi sthAsyanti pANDavAH || 11||

karNo hi samare shakto jetuM devAnsavAsavAn |
kimu pANDusutAnyuddhe hInavIryaparAkramAn || 12||

bhIShmeNa tu raNe pArthAH pAlitA bAhushAlinA |
tA.nstu karNaH sharaistIkShNairnAshayiShyatyasa.nshayam || 13||

evaM bruvantaste.anyonyaM hRRiShTarUpA vishAM pate |
rAdheyaM pUjayantashcha prasha.nsantashcha niryayuH || 14||

asmAkaM shakaTavyUho droNena vihito.abhavat |
pareShAM krau~ncha evAsIdvyUho rAjanmahAtmanAm || 15||

prIyamANena vihito dharmarAjena bhArata || 15||

vyUhapramukhatasteShAM tasthatuH puruSharShabhau |
vAnaradhvajamuchChritya viShvaksenadhana~njayau || 16||

kakudaM sarvasainyAnAM lakShma sarvadhanuShmatAm |
AdityapathagaH ketuH pArthasyAmitatejasaH || 17||

dIpayAmAsa tatsainyaM pANDavasya mahAtmanaH |
yathA prajvalitaH sUryo yugAnte vai vasundharAm || 18||

asyatAmarjunaH shreShTho gANDIvaM dhanuShAM varam |
vAsudevashcha bhUtAnAM chakrANAM cha sudarshanam || 19||

chatvAryetAni tejA.nsi vaha~nshvetahayo rathaH |
pareShAmagratastasthau kAlachakramivodyatam || 20||

evametau mahAtmAnau balasenAgragAvubhau |
tAvakAnAM mukhaM karNaH pareShAM cha dhana~njayaH || 21||

tato jAtAbhisa.nrambhau parasparavadhaiShiNau |
avekShetAM tadAnyonyaM samare karNapANDavau || 22||

tataH prayAte sahasA bhAradvAje mahArathe |
antarnAdena ghoreNa vasudhA samakampata || 23||

tatastumulamAkAshamAvRRiNotsadivAkaram |
vAtoddhUtaM rajastIvraM kausheyanikaropamam || 24||

anabhre pravavarSha dyaurmA.nsAsthirudhirANyuta |
gRRidhrAH shyenA baDAH ka~NkA vAyasAshcha sahasrashaH || 25||

uparyupari senAM te tadA paryapatannRRipa || 25||

gomAyavashcha prAkroshanbhayadAndAruNAnravAn |
akArShurapasavyaM cha bahushaH pRRitanAM tava || 26||

chikhAdiShanto mA.nsAni pipAsantashcha shoNitam || 26||

apataddIpyamAnA cha sanirghAtA sakampanA |
ulkA jvalantI sa~NgrAme puchChenAvRRitya sarvashaH || 27||

pariveSho mahA.nshchApi savidyutstanayitnumAn |
bhAskarasyAbhavadrAjanprayAte vAhinIpatau || 28||

ete chAnye cha bahavaH prAdurAsansudAruNAH |
utpAtA yudhi vIrANAM jIvitakShayakArakAH || 29||

tataH pravavRRite yuddhaM parasparavadhaiShiNAm |
kurupANDavasainyAnAM shabdenAnAdayajjagat || 30||

te tvanyonyaM susa.nrabdhAH pANDavAH kauravaiH saha |
pratyaghnannishitairbANairjayagRRiddhAH prahAriNaH || 31||

sa pANDavAnAM mahatIM maheShvAso mahAdyutiH |
vegenAbhyadravatsenAM kira~nsharashataiH shitaiH || 32||

droNamabhyudyataM dRRiShTvA pANDavAH saha sRRi~njayaiH |
pratyagRRihNa.nstadA rAja~nsharavarShaiH pRRithakpRRithak || 33||

sa~NkShobhyamANA droNena bhidyamAnA mahAchamUH |
vyashIryata sapA~nchAlA vAteneva balAhakAH || 34||

bahUnIha vikurvANo divyAnyastrANi sa.nyuge |
apIDayatkShaNenaiva droNaH pANDavasRRi~njayAn || 35||

te vadhyamAnA droNena vAsaveneva dAnavAH |
pA~nchAlAH samakampanta dhRRiShTadyumnapurogamAH || 36||

tato divyAstravichChUro yAj~nasenirmahArathaH |
abhinachCharavarSheNa droNAnIkamanekadhA || 37||

droNasya sharavarShaistu sharavarShANi bhAgashaH |
saMnivArya tataH senAM kurUnapyavadhIdbalI || 38||

saMhRRitya tu tato droNaH samavasthApya chAhave |
svamanIkaM mahAbAhuH pArShataM samupAdravat || 39||

sa bANavarShaM sumahadasRRijatpArShataM prati |
maghavAnsamabhikruddhaH sahasA dAnaveShviva || 40||

te kampyamAnA droNena bANaiH pANDavasRRi~njayAH |
punaH punarabhajyanta siMhenevetare mRRigAH || 41||

atha paryapataddroNaH pANDavAnAM balaM balI |
alAtachakravadrAja.nstadadbhutamivAbhavat || 42||

khacharanagarakalpaM kalpitaM shAstradRRiShTyA  chaladanilapatAkaM hrAdinaM valgitAshvam |
sphaTikavimalaketuM tApanaM shAtravANAM  rathavaramadhirUDhaH sa~njahArArisenAm || 43||

\hrule

\medskip
                  7
\medskip

sa~njaya uvAcha||

tathA droNamabhighnantaM sAshvasUtarathadvipAn |
vyathitAH pANDavA dRRiShTvA na chainaM paryavArayan || 1||

tato yudhiShThiro rAjA dhRRiShTadyumnadhana~njayau |
abravItsarvato yattaiH kumbhayonirnivAryatAm || 2||

tatrainamarjunashchaiva pArShatashcha sahAnugaH |
paryagRRihNa.nstataH sarve samAyAntaM mahArathAH || 3||

kekayA bhImasenashcha saubhadro.atha ghaTotkachaH |
yudhiShThiro yamau matsyA drupadasyAtmajAstathA || 4||

draupadeyAshcha saMhRRiShTA dhRRiShTaketuH sasAtyakiH |
chekitAnashcha sa~Nkruddho yuyutsushcha mahArathaH || 5||

ye chAnye pArthivA rAjanpANDavasyAnuyAyinaH |
kulavIryAnurUpANi chakruH karmANyanekashaH || 6||

sa~NgRRihyamANAM tAM dRRiShTvA pANDavairvAhinIM raNe |
vyAvRRitya chakShuShI kopAdbhAradvAjo.anvavaikShata || 7||

sa tIvraM kopamAsthAya rathe samaradurmadaH |
vyadhamatpANDavAnIkamabhrANIva sadAgatiH || 8||

rathAnashvAnnarAnnAgAnabhidhAva.nstatastataH |
chachAronmattavaddroNo vRRiddho.api taruNo yathA || 9||

tasya shoNitadigdhA~NgAH shoNAste vAtaraMhasaH |
AjAneyA hayA rAjannavibhrAntAH shriyaM dadhuH || 10||

tamantakamiva kruddhamApatantaM yatavratam |
dRRiShTvA samprAdravanyodhAH pANDavasya tatastataH || 11||

teShAM pradravatAM bhImaH punarAvartatAmapi |
vIkShatAM tiShThatAM chAsIchChabdaH paramadAruNaH || 12||

shUrANAM harShajanano bhIrUNAM bhayavardhanaH |
dyAvApRRithivyorvivaraM pUrayAmAsa sarvataH || 13||

tataH punarapi droNo nAma vishrAvayanyudhi |
akarodraudramAtmAnaM kira~nsharashataiH parAn || 14||

sa tathA tAnyanIkAni pANDaveyasya dhImataH |
kAlavannyavadhIddroNo yuveva sthaviro balI || 15||

utkRRitya cha shirA.nsyugro bAhUnapi sabhUShaNAn |
kRRitvA shUnyAnrathopasthAnudakroshanmahArathaH || 16||

tasya harShapraNAdena bANavegena chAbhibho |
prAkampanta raNe yodhA gAvaH shItArditA iva || 17||

droNasya rathaghoSheNa maurvIniShpeShaNena cha |
dhanuHshabdena chAkAshe shabdaH samabhavanmahAn || 18||

athAsya bahusho bANA nishcharantaH sahasrashaH |
vyApya sarvA dishaH peturgajAshvarathapattiShu || 19||

taM kArmukamahAvegamastrajvalitapAvakam |
droNamAsAdayAM chakruH pA~nchAlAH pANDavaiH saha || 20||

tAnvai sarathahastyashvAnprAhiNodyamasAdanam |
droNo.achireNAkarochcha mahIM shoNitakardamAm || 21||

tanvatA paramAstrANi sharAnsatatamasyatA |
droNena vihitaM dikShu bANajAlamadRRishyata || 22||

padAtiShu rathAshveShu vAraNeShu cha sarvashaH |
tasya vidyudivAbhreShu charanketuradRRishyata || 23||

sa kekayAnAM pravarA.nshcha pa~ncha  pA~nchAlarAjaM cha sharaiH pramRRidya |
yudhiShThirAnIkamadInayodhI  droNo.abhyayAtkArmukabANapANiH || 24||

taM bhImasenashcha dhana~njayashcha  shineshcha naptA drupadAtmajashcha |
shaibyAtmajaH kAshipatiH shibishcha  hRRiShTA nadanto vyakira~nsharaughaiH || 25||

teShAmatho droNadhanurvimuktAH  patatriNaH kA~nchanachitrapu~NkhAH |
bhittvA sharIrANi gajAshvayUnAM  jagmurmahIM shoNitadigdhavAjAH || 26||

sA yodhasa~Nghaishcha rathaishcha bhUmiH  sharairvibhinnairgajavAjibhishcha |
prachChAdyamAnA patitairbabhUva  samantato dyauriva kAlameghaiH || 27||

shaineyabhImArjunavAhinIpA ~nshaibyAbhimanyU saha kAshirAj~nA |
anyA.nshcha vIrAnsamare pramRRidnA ddroNaH sutAnAM tava bhUtikAmaH || 28||

etAni chAnyAni cha kauravendra  karmANi kRRitvA samare mahAtmA |
pratApya lokAniva kAlasUryo  droNo gataH svargamito hi rAjan || 29||

evaM rukmarathaH shUro hatvA shatasahasrashaH |
pANDavAnAM raNe yodhAnpArShatena nipAtitaH || 30||

akShauhiNImabhyadhikAM shUrANAmanivartinAm |
nihatya pashchAddhRRitimAnagachChatparamAM gatim || 31||

pANDavaiH saha pA~nchAlairashivaiH krUrakarmabhiH |
hato rukmaratho rAjankRRitvA karma suduShkaram || 32||

tato ninAdo bhUtAnAmAkAshe samajAyata |
sainyAnAM cha tato rAjannAchArye nihate yudhi || 33||

dyAM dharAM khaM disho vAri pradishashchAnunAdayan |
aho dhigiti bhUtAnAM shabdaH samabhavanmahAn || 34||

devatAH pitarashchaiva pUrve ye chAsya bAndhavAH |
dadRRishurnihataM tatra bhAradvAjaM mahAratham || 35||

pANDavAstu jayaM labdhvA siMhanAdAnprachakrire |
tena nAdena mahatA samakampata medinI || 36||

\hrule

\medskip
                  8
\medskip

dhRRitarAShTra uvAcha||

kiM kurvANaM raNe droNaM jaghnuH pANDavasRRi~njayAH |
tathA nipuNamastreShu sarvashastrabhRRitAmapi || 1||

rathabha~Ngo babhUvAsya dhanurvAshIryatAsyataH |
pramatto vAbhavaddroNastato mRRityumupeyivAn || 2||

kathaM nu pArShatastAta shatrubhirduShpradharShaNam |
kirantamiShusa~NghAtAnrukmapu~NkhAnanekashaH || 3||

kShiprahastaM dvijashreShThaM kRRitinaM chitrayodhinam |
dUreShupAtinaM dAntamastrayuddhe cha pAragam || 4||

pA~nchAlaputro nyavadhIddiShTyA sa varamachyutam |
kurvANaM dAruNaM karma raNe yattaM mahAratham || 5||

vyaktaM diShTaM hi balavatpauruShAditi me matiH |
yaddroNo nihataH shUraH pArShatena mahAtmanA || 6||

astraM chaturvidhaM vIre yasminnAsItpratiShThitam |
tamiShvastravarAchAryaM droNaM sha.nsasi me hatam || 7||

shrutvA hataM rukmarathaM vaiyAghraparivAraNam |
jAtarUpapariShkAraM nAdya shokamapAnude || 8||

na nUnaM paraduHkhena kashchinmriyati sa~njaya |
yatra droNamahaM shrutvA hataM jIvAmi na mriye || 9||

ashmasAramayaM nUnaM hRRidayaM sudRRiDhaM mama |
yachChrutvA nihataM droNaM shatadhA na vidIryate || 10||

brAhme vede tatheShvastre yamupAsanguNArthinaH |
brAhmaNA rAjaputrAshcha sa kathaM mRRityunA hataH || 11||

shoShaNaM sAgarasyeva meroriva visarpaNam |
patanaM bhAskarasyeva na mRRiShye droNapAtanam || 12||

dRRiptAnAM pratiSheddhAsIddhArmikAnAM cha rakShitA |
yo.atyAkShItkRRipaNasyArthe prANAnapi parantapaH || 13||

mandAnAM mama putrANAM jayAshA yasya vikrame |
bRRihaspatyushanastulyo buddhyA sa nihataH katham || 14||

te cha shoNA bRRihanto.ashvAH saindhavA hemamAlinaH |
rathe vAtajavA yuktAH sarvashabdAtigA raNe || 15||

balino ghoShiNo dAntAH saindhavAH sAdhuvAhinaH |
dRRiDhAH sa~NgrAmamadhyeShu kachchidAsanna vihvalAH || 16||

kariNAM bRRiMhatAM yuddhe sha~Nkhadundubhinisvanam |
jyAkShepasharavarShANAM shastrANAM cha sahiShNavaH || 17||

Asha.nsantaH parA~njetuM jitashvAsA jitavyathAH |
hayAH prajavitAH shIghrA bhAradvAjarathodvahAH || 18||

te sma rukmarathe yuktA naravIrasamAhitAH |
kathaM nAbhyatara.nstAta pANDavAnAmanIkinIm || 19||

jAtarUpapariShkAramAsthAya rathamuttamam |
bhAradvAjaH kimakarochChUraH sa~Nkrandano yudhi || 20||

vidyAM yasyopajIvanti sarvalokadhanurbhRRitaH |
sa satyasandho balavAndroNaH kimakarodyudhi || 21||

divi shakramiva shreShThaM mahAmAtraM dhanurbhRRitAm |
ke nu taM raudrakarmANaM yuddhe pratyudyayU rathAH || 22||

nanu rukmarathaM dRRiShTvA pradravanti sma pANDavAH |
divyamastraM vikurvANaM senAM kShiNvantamavyayam || 23||

utAho sarvasainyena dharmarAjaH sahAnujaH |
pA~nchAlyapragraho droNaM sarvataH samavArayat || 24||

nUnamAvArayatpArtho rathino.anyAnajihmagaiH |
tato droNaM samArohatpArShataH pApakarmakRRit || 25||

na hyanyaM paripashyAmi vadhe ka~nchana shuShmiNaH |
dhRRiShTadyumnAdRRite raudrAtpAlyamAnAtkirITinA || 26||

tairvRRitaH sarvataH shUraiH pA~nchAlyApasadastataH |
kekayaishchedikArUShairmatsyairanyaishcha bhUmipaiH || 27||

vyAkulIkRRitamAchAryaM pipIlairuragaM yathA |
karmaNyasukare saktaM jaghAneti matirmama || 28||

yo.adhItya chaturo vedAnsarvAnAkhyAnapa~nchamAn |
brAhmaNAnAM pratiShThAsItsrotasAmiva sAgaraH || 29||

sa kathaM brAhmaNo vRRiddhaH shastreNa vadhamAptavAn || 29||

amarShaNo marShitavAnklishyamAnaH sadA mayA |
anarhamANaH kaunteyaH karmaNastasya tatphalam || 30||

yasya karmAnujIvanti loke sarvadhanurbhRRitaH |
sa satyasandhaH sukRRitI shrIkAmairnihataH katham || 31||

divi shakra iva shreShTho mahAsattvo mahAbalaH |
sa kathaM nihataH pArthaiH kShudramatsyairyathA timiH || 32||

kShiprahastashcha balavAndRRiDhadhanvArimardanaH |
na yasya jIvitAkA~NkShI viShayaM prApya jIvati || 33||

yaM dvau na jahataH shabdau jIvamAnaM kadAchana |
brAhmashcha vedakAmAnAM jyAghoShashcha dhanurbhRRitAm || 34||

nAhaM mRRiShye hataM droNaM siMhadviradavikramam |
kathaM sa~njaya durdharShamanAdhRRiShyayashobalam || 35||

ke.arakShandakShiNaM chakraM savyaM ke cha mahAtmanaH |
purastAtke cha vIrasya yudhyamAnasya sa.nyuge || 36||

ke cha tatra tanuM tyaktvA pratIpaM mRRityumAvrajan |
droNasya samare vIrAH ke.akurvanta parAM dhRRitim || 37||

etadAryeNa kartavyaM kRRichChrAsvApatsu sa~njaya |
parAkramedyathAshaktyA tachcha tasminpratiShThitam || 38||

muhyate me manastAta kathA tAvannivartyatAm |
bhUyastu labdhasa~nj~nastvA pariprakShyAmi sa~njaya || 39||

\hrule

\medskip
                  9
\medskip

vaishampAyana uvAcha||

evaM pRRiShTvA sUtaputraM hRRichChokenArdito bhRRisham |
jaye nirAshaH putrANAM dhRRitarAShTro.apatatkShitau || 1||

taM visa~nj~naM nipatitaM siShichuH parichArakAH |
jalenAtyarthashItena vIjantaH puNyagandhinA || 2||

patitaM chainamAj~nAya samantAdbharatastriyaH |
parivavrurmahArAjamaspRRisha.nshchaiva pANibhiH || 3||

utthApya chainaM shanakai rAjAnaM pRRithivItalAt |
AsanaM prApayAmAsurbAShpakaNThyo varA~NganAH || 4||

AsanaM prApya rAjA tu mUrChayAbhipariplutaH |
nishcheShTo.atiShThata tadA vIjyamAnaH samantataH || 5||

sa labdhvA shanakaiH sa~nj~nAM vepamAno mahIpatiH |
punargAvalgaNiM sUtaM paryapRRichChadyathAtatham || 6||

yattadudyannivAdityo jyotiShA praNuda.nstamaH |
AyAdajAtashatrurvai kastaM droNAdavArayat || 7||

prabhinnamiva mAta~NgaM tathA kruddhaM tarasvinam |
AsaktamanasaM dIptaM pratidviradaghAtinam || 8||

vAshitAsa~Ngame yadvadajayyaM pratiyUthapaiH || 8||

ati chAnyAnraNe yodhAnvIraH puruShasattamaH |
yo hyeko hi mahAbAhurnirdahedghorachakShuShA || 9||

kRRitsnaM duryodhanabalaM dhRRitimAnsatyasa~NgaraH || 9||

chakShurhaNaM jaye saktamiShvAsavararakShitam |
dAntaM bahumataM loke ke shUrAH paryavArayan || 10||

ke duShpradharShaM rAjAnamiShvAsavaramachyutam |
samAsedurnaravyAghraM kaunteyaM tatra mAmakAH || 11||

tarasaivAbhipatyAtha yo vai droNamupAdravat |
taM bhImasenamAyAntaM ke shUrAH paryavArayan || 12||

yadAyAjjaladaprakhyo rathaH paramavIryavAn |
parjanya iva bIbhatsustumulAmashaniM sRRijan || 13||

vavarSha sharavarShANi varShANi maghavAniva |
iShusambAdhamAkAshaM kurvankapivaradhvajaH || 14||

avasphUrjandishaH sarvAstalanemisvanena cha || 14||

chApavidyutprabho ghoro rathagulmabalAhakaH |
rathanemighoShastanitaH sharashabdAtibandhuraH || 15||

roShanirjitajImUto mano.abhiprAyashIghragaH |
marmAtigo bANadhArastumulaH shoNitodakaH || 16||

samplAvayanmahIM sarvAM mAnavairAstara.nstadA |
gadAniShTanito raudro duryodhanakRRitodyamaH || 17||

yuddhe.abhyaShi~nchadvijayo gArdhrapatraiH shilAshitaiH |
gANDIvaM dhArayandhImAnkIdRRishaM vo manastadA || 18||

kachchidgANDIvashabdena na praNashyata vai balam |
yadvaH sa bhairavaM kurvannarjuno bhRRishamabhyagAt || 19||

kachchinnApAnudaddroNAdiShubhirvo dhana~njayaH |
vAto meghAnivAvidhyanpravA~nsharavanAnilaH || 20||

ko hi gANDIvadhanvAnaM naraH soDhuM raNe.arhati || 20||

yatsenAH samakampanta yadvIrAnaspRRishadbhayam |
ke tatra nAjahurdroNaM ke kShudrAH prAdravanbhayAt || 21||

ke vA tatra tanUstyaktvA pratIpaM mRRityumAvrajan |
amAnuShANAM jetAraM yuddheShvapi dhana~njayam || 22||

na cha vegaM sitAshvasya vishakShyantIha mAmakAH |
gANDIvasya cha nirghoShaM prAvRRiDjaladanisvanam || 23||

viShvakseno yasya yantA yoddhA chaiva dhana~njayaH |
ashakyaH sa ratho jetuM manye devAsurairapi || 24||

sukumAro yuvA shUro darshanIyashcha pANDavaH |
medhAvI nipuNo dhImAnyudhi satyaparAkramaH || 25||

ArAvaM vipulaM kurvanvyathayansarvakauravAn |
yadAyAnnakulo dhImAnke shUrAH paryavArayan || 26||

AshIviSha iva kruddhaH sahadevo yadAbhyayAt |
shatrUNAM kadanaM kurva~njetAsau durjayo yudhi || 27||

AryavratamamogheShuM hrImantamaparAjitam |
droNAyAbhimukhaM yAntaM ke shUrAH paryavArayan || 28||

yaH sa sauvIrarAjasya pramathya mahatIM chamUm |
Adatta mahiShIM bhojyAM kAmyAM sarvA~NgashobhanAm || 29||

satyaM dhRRitishcha shauryaM cha brahmacharyaM cha kevalam |
sarvANi yuyudhAne.asminnityAni puruSharShabhe || 30||

balinaM satyakarmANamadInamaparAjitam |
vAsudevasamaM yuddhe vAsudevAdanantaram || 31||

yuktaM dhana~njayapreShye shUramAchAryakarmaNi |
pArthena samamastreShu kastaM droNAdavArayat || 32||

vRRiShNInAM pravaraM vIraM shUraM sarvadhanuShmatAm |
rAmeNa samamastreShu yashasA vikrameNa cha || 33||

satyaM dhRRitirdamaH shauryaM brahmacharyamanuttamam |
sAtvate tAni sarvANi trailokyamiva keshave || 34||

tameva~NguNasampannaM durvAramapi daivataiH |
samAsAdya maheShvAsaM ke vIrAH paryavArayan || 35||

pA~nchAleShUttamaM shUramuttamAbhijanapriyam |
nityamuttamakarmANamuttamaujasamAhave || 36||

yuktaM dhana~njayahite mamAnarthAya chottamam |
yamavaishravaNAdityamahendravaruNopamam || 37||

mahArathasamAkhyAtaM droNAyodyantamAhave |
tyajantaM tumule prANAnke shUrAH paryavArayan || 38||

eko.apasRRitya chedibhyaH pANDavAnyaH samAshritaH |
dhRRiShTaketuM tamAyAntaM droNAtkaH samavArayat || 39||

yo.avadhItketumA~nshUro rAjaputraM sudarshanam |
aparAntagiridvAre kastaM droNAdavArayat || 40||

strIpUrvo yo naravyAghro yaH sa veda guNAguNAn |
shikhaNDinaM yAj~nasenimamlAnamanasaM yudhi || 41||

devavratasya samare hetuM mRRityormahAtmanaH |
droNAyAbhimukhaM yAntaM ke vIrAH paryavArayan || 42||

yasminnabhyadhikA vIre guNAH sarve dhana~njayAt |
yasminnastrANi satyaM cha brahmacharyaM cha nityadA || 43||

vAsudevasamaM vIrye dhana~njayasamaM bale |
tejasAdityasadRRishaM bRRihaspatisamaM matau || 44||

abhimanyuM mahAtmAnaM vyAttAnanamivAntakam |
droNAyAbhimukhaM yAntaM ke vIrAH paryavArayan || 45||

taruNastvaruNaprakhyaH saubhadraH paravIrahA |
yadAbhyAdravata droNaM tadAsIdvo manaH katham || 46||

draupadeyA naravyAghrAH samudramiva sindhavaH |
yaddroNamAdravansa~Nkhye ke vIrAstAnavArayan || 47||

ye te dvAdasha varShANi krIDAmutsRRijya bAlakAH |
astrArthamavasanbhIShme bibhrato vratamuttamam || 48||

kShatra~njayaH kShatradevaH kShatradharmA cha mAninaH |
dhRRiShTadyumnAtmajA vIrAH ke tAndroNAdavArayan || 49||

shatAdvishiShTaM yaM yuddhe samapashyanta vRRiShNayaH |
chekitAnaM maheShvAsaM kastaM droNAdavArayat || 50||

vArdhakShemiH kali~NgAnAM yaH kanyAmAharadyudhi |
anAdhRRiShTiradInAtmA kastaM droNAdavArayat || 51||

bhrAtaraH pa~ncha kaikeyA dhArmikAH satyavikramAH |
indragopakavarNAshcha raktavarmAyudhadhvajAH || 52||

mAtRRiShvasuH sutA vIrAH pANDavAnAM jayArthinaH |
tAndroNaM hantumAyAtAnke vIrAH paryavArayan || 53||

yaM yodhayanto rAjAno nAjayanvAraNAvate |
ShaNmAsAnabhisa.nrabdhA jighA.nsanto yudhAM patim || 54||

dhanuShmatAM varaM shUraM satyasandhaM mahAbalam |
droNAtkastaM naravyAghraM yuyutsuM pratyavArayat || 55||

yaH putraM kAshirAjasya vArANasyAM mahAratham |
samare strIShu gRRidhyantaM bhallenApaharadrathAt || 56||

dhRRiShTadyumnaM maheShvAsaM pArthAnAM mantradhAriNam |
yuktaM duryodhanAnarthe sRRiShTaM droNavadhAya cha || 57||

nirdahantaM raNe yodhAndArayantaM cha sarvashaH |
droNAyAbhimukhaM yAntaM ke vIrAH paryavArayan || 58||

utsa~Nga iva sa.nvRRiddhaM drupadasyAstravittamam |
shaikhaNDinaM kShatradevaM ke taM droNAdavArayan || 59||

ya imAM pRRithivIM kRRitsnAM charmavatsamaveShTayat |
mahatA rathava.nshena mukhyArighno mahArathaH || 60||

dashAshvamedhAnAjahre svannapAnAptadakShiNAn |
nirargalAnsarvamedhAnputravatpAlayanprajAH || 61||

pibantyo dakShiNAM yasya ga~NgAsrotaH samApiban |
tAvatIrgA dadau vIra ushInarasuto.adhvare || 62||

na pUrve nApare chakruridaM kechana mAnavAH |
iti sa~nchukrushurdevAH kRRite karmaNi duShkare || 63||

pashyAmastriShu lokeShu na taM sa.nsthAsnuchAriShu |
jAtaM vApi janiShyaM vA dvitIyaM vApi samprati || 64||

anyamaushInarAchChaibyAddhuro voDhAramityuta |
gatiM yasya na yAsyanti mAnuShA lokavAsinaH || 65||

tasya naptAramAyAntaM shaibyaM kaH samavArayat |
droNAyAbhimukhaM yAntaM vyAttAnanamivAntakam || 66||

virATasya rathAnIkaM matsyasyAmitraghAtinaH |
prepsantaM samare droNaM ke vIrAH paryavArayan || 67||

sadyo vRRikodarAjjAto mahAbalaparAkramaH |
mAyAvI rAkShaso ghoro yasmAnmama mahadbhayam || 68||

pArthAnAM jayakAmaM taM putrANAM mama kaNTakam |
ghaTotkachaM mahAbAhuM kastaM droNAdavArayat || 69||

ete chAnye cha bahavo yeShAmarthAya sa~njaya |
tyaktAraH sa.nyuge prANAnkiM teShAmajitaM yudhi || 70||

yeShAM cha puruShavyAghraH shAr~NgadhanvA vyapAshrayaH |
hitArthI chApi pArthAnAM kathaM teShAM parAjayaH || 71||

lokAnAM gururatyantaM lokanAthaH sanAtanaH |
nArAyaNo raNe nAtho divyo divyAtmavAnprabhuH || 72||

yasya divyAni karmANi pravadanti manIShiNaH |
tAnyahaM kIrtayiShyAmi bhaktyA sthairyArthamAtmanaH || 73||

\hrule

\medskip
                  10
\medskip

dhRRitarAShTra uvAcha||

shRRiNu divyAni karmANi vAsudevasya sa~njaya |
kRRitavAnyAni govindo yathA nAnyaH pumAnkvachit || 1||

sa.nvardhatA gopakule bAlenaiva mahAtmanA |
vikhyApitaM balaM bAhvostriShu lokeShu sa~njaya || 2||

uchchaiHshravastulyabalaM vAyuvegasamaM jave |
jaghAna hayarAjaM yo yamunAvanavAsinam || 3||

dAnavaM ghorakarmANaM gavAM mRRityumivotthitam |
vRRiSharUpadharaM bAlye bhujAbhyAM nijaghAna ha || 4||

pralambaM narakaM jambhaM pIThaM chApi mahAsuram |
muruM chAchalasa~NkAshamavadhItpuShkarekShaNaH || 5||

tathA ka.nso mahAtejA jarAsandhena pAlitaH |
vikrameNaiva kRRiShNena sagaNaH shAtito raNe || 6||

sunAmA nAma vikrAntaH samagrAkShauhiNIpatiH |
bhojarAjasya madhyastho bhrAtA ka.nsasya vIryavAn || 7||

baladevadvitIyena kRRiShNenAmitraghAtinA |
tarasvI samare dagdhaH sasainyaH shUrasenarAT || 8||

durvAsA nAma viprarShistathA paramakopanaH |
ArAdhitaH sadAreNa sa chAsmai pradadau varAn || 9||

tathA gAndhArarAjasya sutAM vIraH svaya.nvare |
nirjitya pRRithivIpAlAnavahatpuShkarekShaNaH || 10||

amRRiShyamANA rAjAno yasya jAtyA hayA iva |
rathe vaivAhike yuktAH pratodena kRRitavraNAH || 11||

jarAsandhaM mahAbAhumupAyena janArdanaH |
pareNa ghAtayAmAsa pRRithagakShauhiNIpatim || 12||

chedirAjaM cha vikrAntaM rAjasenApatiM balI |
arghe vivadamAnaM cha jaghAna pashuvattadA || 13||

saubhaM daityapuraM svasthaM shAlvaguptaM durAsadam |
samudrakukShau vikramya pAtayAmAsa mAdhavaH || 14||

a~NgAnva~NgAnkali~NgA.nshcha mAgadhAnkAshikosalAn |
vatsagargakarUShA.nshcha puNDrA.nshchApyajayadraNe || 15||

AvantyAndAkShiNAtyA.nshcha pArvatIyAndasherakAn |
kAshmIrakAnaurasakAnpishAchA.nshcha samandarAn || 16||

kAmbojAnvATadhAnA.nshcha cholAnpANDyA.nshcha sa~njaya |
trigartAnmAlavA.nshchaiva daradA.nshcha sudurjayAn || 17||

nAnAdigbhyashcha samprAptAnvrAtAnashvashakAnprati |
jitavAnpuNDarIkAkSho yavanA.nshcha sahAnugAn || 18||

pravishya makarAvAsaM yAdobhirabhisa.nvRRitam |
jigAya varuNaM yuddhe salilAntargataM purA || 19||

yudhi pa~nchajanaM hatvA pAtAlatalavAsinam |
pA~nchajanyaM hRRiShIkesho divyaM sha~NkhamavAptavAn || 20||

khANDave pArthasahitastoShayitvA hutAshanam |
AgneyamastraM durdharShaM chakraM lebhe mahAbalaH || 21||

vainateyaM samAruhya trAsayitvAmarAvatIm |
mahendrabhavanAdvIraH pArijAtamupAnayat || 22||

tachcha marShitavA~nshakro jAna.nstasya parAkramam |
rAj~nAM chApyajitaM ka~nchitkRRiShNeneha na shushruma || 23||

yachcha tanmahadAshcharyaM sabhAyAM mama sa~njaya |
kRRitavAnpuNDarIkAkShaH kastadanya ihArhati || 24||

yachcha bhaktyA prapanno.ahamadrAkShaM kRRiShNamIshvaram |
tanme suviditaM sarvaM pratyakShamiva chAgamat || 25||

nAnto vikramayuktasya buddhyA yuktasya vA punaH |
karmaNaH shakyate gantuM hRRiShIkeshasya sa~njaya || 26||

tathA gadashcha sAmbashcha pradyumno.atha vidUrathaH |
AgAvaho.aniruddhashcha chArudeShNashcha sAraNaH || 27||

ulmuko nishaThashchaiva jhallI babhrushcha vIryavAn |
pRRithushcha vipRRithushchaiva samIko.athArimejayaH || 28||

ete vai balavantashcha vRRiShNivIrAH prahAriNaH |
katha~nchitpANDavAnIkaM shrayeyuH samare sthitAH || 29||

AhUtA vRRiShNivIreNa keshavena mahAtmanA |
tataH sa.nshayitaM sarvaM bhavediti matirmama || 30||

nAgAyutabalo vIraH kailAsashikharopamaH |
vanamAlI halI rAmastatra yatra janArdanaH || 31||

yamAhuH sarvapitaraM vAsudevaM dvijAtayaH |
api vA hyeSha pANDUnAM yotsyate.arthAya sa~njaya || 32||

sa yadA tAta saMnahyetpANDavArthAya keshavaH |
na tadA pratyanIkeShu bhavitA tasya kashchana || 33||

yadi sma kuravaH sarve jayeyuH sarvapANDavAn |
vArShNeyo.arthAya teShAM vai gRRihNIyAchChastramuttamam || 34||

tataH sarvAnnaravyAghro hatvA narapatInraNe |
kauravA.nshcha mahAbAhuH kuntyai dadyAtsa medinIm || 35||

yasya yantA hRRiShIkesho yoddhA yasya dhana~njayaH |
rathasya tasya kaH sa~Nkhye pratyanIko bhavedrathaH || 36||

na kenachidupAyena kurUNAM dRRishyate jayaH |
tasmAnme sarvamAchakShva yathA yuddhamavartata || 37||

arjunaH keshavasyAtmA kRRiShNo.apyAtmA kirITinaH |
arjune vijayo nityaM kRRiShNe kIrtishcha shAshvatI || 38||

prAdhAnyena hi bhUyiShThamameyAH keshave guNAH |
mohAdduryodhanaH kRRiShNaM yanna vettIha mAdhavam || 39||

mohito daivayogena mRRityupAshapuraskRRitaH |
na veda kRRiShNaM dAshArhamarjunaM chaiva pANDavam || 40||

pUrvadevau mahAtmAnau naranArAyaNAvubhau |
ekAtmAnau dvidhAbhUtau dRRishyete mAnavairbhuvi || 41||

manasApi hi durdharShau senAmetAM yashasvinau |
nAshayetAmihechChantau mAnuShatvAttu nechChataH || 42||

yugasyeva viparyAso lokAnAmiva mohanam |
bhIShmasya cha vadhastAta droNasya cha mahAtmanaH || 43||

na hyeva brahmacharyeNa na vedAdhyayanena cha |
na kriyAbhirna shastreNa mRRityoH kashchidvimuchyate || 44||

lokasambhAvitau vIrau kRRitAstrau yuddhadurmadau |
bhIShmadroNau hatau shrutvA kiM nu jIvAmi sa~njaya || 45||

yAM tAM shriyamasUyAmaH purA yAtAM yudhiShThire |
adya tAmanujAnImo bhIShmadroNavadhena cha || 46||

tathA cha matkRRite prAptaH kurUNAmeSha sa~NkShayaH |
pakvAnAM hi vadhe sUta vajrAyante tRRiNAnyapi || 47||

ananyamidamaishvaryaM loke prApto yudhiShThiraH |
yasya kopAnmaheShvAsau bhIShmadroNau nipAtitau || 48||

prAptaH prakRRitito dharmo nAdharmo mAnavAnprati |
krUraH sarvavinAshAya kAlaH samativartate || 49||

anyathA chintitA hyarthA naraistAta manasvibhiH |
anyathaiva hi gachChanti daivAditi matirmama || 50||

tasmAdaparihArye.arthe samprApte kRRichChra uttame |
apAraNIye dushchintye yathAbhUtaM prachakShva me || 51||

\hrule

\medskip
                  11
\medskip

sa~njaya uvAcha||

hanta te varNayiShyAmi sarvaM pratyakShadarshivAn |
yathA sa nyapataddroNaH sAditaH pANDusRRi~njayaiH || 1||

senApatitvaM samprApya bhAradvAjo mahArathaH |
madhye sarvasya sainyasya putraM te vAkyamabravIt || 2||

yatkauravANAmRRiShabhAdApageyAdanantaram |
senApatyena mAM rAjannadya satkRRitavAnasi || 3||

sadRRishaM karmaNastasya phalaM prApnuhi pArthiva |
karomi kAmaM kaM te.adya pravRRiNIShva yamichChasi || 4||

tato duryodhanashchintya karNaduHshAsanAdibhiH |
tamathovAcha durdharShamAchAryaM jayatAM varam || 5||

dadAsi chedvaraM mahyaM jIvagrAhaM yudhiShThiram |
gRRihItvA rathinAM shreShThaM matsamIpamihAnaya || 6||

tataH kurUNAmAchAryaH shrutvA putrasya te vachaH |
senAM praharShayansarvAmidaM vachanamabravIt || 7||

dhanyaH kuntIsuto rAjA yasya grahaNamichChasi |
na vadhArthaM sudurdharSha varamadya prayAchasi || 8||

kimarthaM cha naravyAghra na vadhaM tasya kA~NkShasi |
nAsha.nsasi kriyAmetAM matto duryodhana dhruvam || 9||

Aho sviddharmaputrasya dveShTA tasya na vidyate |
yadichChasi tvaM jIvantaM kulaM rakShasi chAtmani || 10||

atha vA bharatashreShTha nirjitya yudhi pANDavAn |
rAjyA.nshaM pratidattvA cha saubhrAtraM kartumichChasi || 11||

dhanyaH kuntIsuto rAjA sujAtA chAsya dhImataH |
ajAtashatrutA satyA tasya yatsnihyate bhavAn || 12||

droNena tvevamuktasya tava putrasya bhArata |
sahasA niHsRRito bhAvo yo.asya nityaM pravartate || 13||

nAkAro gUhituM shakyo bRRihaspatisamairapi |
tasmAttava suto rAjanprahRRiShTo vAkyamabravIt || 14||

vadhe kuntIsutasyAjau nAchArya vijayo mama |
hate yudhiShThire pArtho hanyAtsarvAnhi no dhruvam || 15||

na cha shakyo raNe sarvairnihantumamarairapi |
ya eva chaiShAM sheShaH syAtsa evAsmAnna sheShayet || 16||

satyapratij~ne tvAnIte punardyUtena nirjite |
punaryAsyantyaraNyAya kaunteyAstamanuvratAH || 17||

so.ayaM mama jayo vyaktaM dIrghakAlaM bhaviShyati |
ato na vadhamichChAmi dharmarAjasya karhichit || 18||

tasya jihmamabhiprAyaM j~nAtvA droNo.arthatattvavit |
taM varaM sAntaraM tasmai dadau sa~nchintya buddhimAn || 19||

droNa uvAcha||

na chedyudhiShThiraM vIra pAlayedarjuno yudhi |
manyasva pANDavaM jyeShThamAnItaM vashamAtmanaH || 20||

na hi pArtho raNe shakyaH sendrairdevAsurairapi |
pratyudyAtumatastAta naitadAmarShayAmyaham || 21||

asa.nshayaM sa shiShyo me matpUrvashchAstrakarmaNi |
taruNaH kIrtiyuktashcha ekAyanagatashcha saH || 22||

astrANIndrAchcha rudrAchcha bhUyA.nsi samavAptavAn |
amarShitashcha te rAja.nstena nAmarShayAmyaham || 23||

sa chApakramyatAM yuddhAdyenopAyena shakyate |
apanIte tataH pArthe dharmarAjo jitastvayA || 24||

grahaNaM chejjayaM tasya manyase puruSharShabha |
etena chAbhyupAyena dhruvaM grahaNameShyati || 25||

ahaM gRRihItvA rAjAnaM satyadharmaparAyaNam |
AnayiShyAmi te rAjanvashamadya na sa.nshayaH || 26||

yadi sthAsyati sa~NgrAme muhUrtamapi me.agrataH |
apanIte naravyAghre kuntIputre dhana~njaye || 27||

phalgunasya samakShaM tu na hi pArtho yudhiShThiraH |
grahItuM samare shakyaH sendrairapi surAsuraiH || 28||

sa~njaya uvAcha||

sAntaraM tu pratij~nAte rAj~no droNena nigrahe |
gRRihItaM tamamanyanta tava putrAH subAlishAH || 29||

pANDaveShu hi sApekShaM droNaM jAnAti te sutaH |
tataH pratij~nAsthairyArthaM sa mantro bahulIkRRitaH || 30||

tato duryodhanenApi grahaNaM pANDavasya tat |
sainyasthAneShu sarveShu vyAghoShitamari.ndama || 31||

\hrule

\medskip
                  12
\medskip

sa~njaya uvAcha||

tataste sainikAH shrutvA taM yudhiShThiranigraham |
siMhanAdaravA.nshchakrurbANasha~NkharavaiH saha || 1||

tattu sarvaM yathAvRRittaM dharmarAjena bhArata |
AptairAshu parij~nAtaM bhAradvAjachikIrShitam || 2||

tataH sarvAnsamAnAyya bhrAtR^InsainyA.nshcha sarvashaH |
abravIddharmarAjastu dhana~njayamidaM vachaH || 3||

shrutaM te puruShavyAghra droNasyAdya chikIrShitam |
yathA tanna bhavetsatyaM tathA nItirvidhIyatAm || 4||

sAntaraM hi pratij~nAtaM droNenAmitrakarshana |
tachchAntaramamogheShau tvayi tena samAhitam || 5||

sa tvamadya mahAbAho yudhyasva madanantaram |
yathA duryodhanaH kAmaM nemaM droNAdavApnuyAt || 6||

arjuna uvAcha||

yathA me na vadhaH kArya AchAryasya katha~nchana |
tathA tava parityAgo na me rAja.nshchikIrShitaH || 7||

apyevaM pANDava prANAnutsRRijeyamahaM yudhi |
pratIyAM nAhamAchAryaM tvAM na jahyAM katha~nchana || 8||

tvAM nigRRihyAhave rAjandhArtarAShTro yamichChati |
na sa taM jIvaloke.asminkAmaM prAptaH katha~nchana || 9||

prapateddyauH sanakShatrA pRRithivI shakalIbhavet |
na tvAM droNo nigRRihNIyAjjIvamAne mayi dhruvam || 10||

yadi tasya raNe sAhyaM kurute vajrabhRRitsvayam |
devairvA sahito daityairna tvAM prApsyatyasau mRRidhe || 11||

mayi jIvati rAjendra na bhayaM kartumarhasi |
droNAdastrabhRRitAM shreShThAtsarvashastrabhRRitAmapi || 12||

na smarAmyanRRitAM vAchaM na smarAmi parAjayam |
na smarAmi pratishrutya ki~nchidapyanapAkRRitam || 13||

sa~njaya uvAcha||

tataH sha~NkhAshcha bheryashcha mRRida~NgAshchAnakaiH saha |
prAvAdyanta mahArAja pANDavAnAM niveshane || 14||

siMhanAdashcha sa~njaj~ne pANDavAnAM mahAtmanAm |
dhanurjyAtalashabdashcha gaganaspRRiksubhairavaH || 15||

taM shrutvA sha~NkhanirghoShaM pANDavasya mahAtmanaH |
tvadIyeShvapyanIkeShu vAditrANyabhijaghnire || 16||

tato vyUDhAnyanIkAni tava teShAM cha bhArata |
shanairupeyuranyonyaM yotsyamAnAni sa.nyuge || 17||

tataH pravavRRite yuddhaM tumulaM lomaharShaNam |
pANDavAnAM kurUNAM cha droNapA~nchAlyayorapi || 18||

yatamAnAH prayatnena droNAnIkavishAtane |
na shekuH sRRi~njayA rAja.nstaddhi droNena pAlitam || 19||

tathaiva tava putrasya rathodArAH prahAriNaH |
na shekuH pANDavIM senAM pAlyamAnAM kirITinA || 20||

AstAM te stimite sene rakShyamANe parasparam |
samprasupte yathA naktaM vanarAjyau supuShpite || 21||

tato rukmaratho rAjannarkeNeva virAjatA |
varUthinA viniShpatya vyacharatpRRitanAntare || 22||

tamudyataM rathenaikamAshukAriNamAhave |
anekamiva santrAsAnmenire pANDusRRi~njayAH || 23||

tena muktAH sharA ghorA vicheruH sarvatodisham |
trAsayanto mahArAja pANDaveyasya vAhinIm || 24||

madhyaM dinamanuprApto gabhastishatasa.nvRRitaH |
yathAdRRishyata gharmA.nshustathA droNo.apyadRRishyata || 25||

na chainaM pANDaveyAnAM kashchichChaknoti mAriSha |
vIkShituM samare kruddhaM mahendramiva dAnavAH || 26||

mohayitvA tataH sainyaM bhAradvAjaH pratApavAn |
dhRRiShTadyumnabalaM tUrNaM vyadhamannishitaiH sharaiH || 27||

sa dishaH sarvato ruddhvA sa.nvRRitya khamajihmagaiH |
pArShato yatra tatraiva mamRRide pANDuvAhinIm || 28||

\hrule

\medskip
                  13
\medskip

sa~njaya uvAcha||

tataH sa pANDavAnIke janaya.nstumulaM mahat |
vyacharatpANDavAndroNo dahankakShamivAnalaH || 1||

nirdahantamanIkAni sAkShAdagnimivotthitam |
dRRiShTvA rukmarathaM yuddhe samakampanta sRRi~njayAH || 2||

pratataM chAsyamAnasya dhanuSho.asyAshukAriNaH |
jyAghoShaH shrUyate.atyarthaM visphUrjitamivAshaneH || 3||

rathinaH sAdinashchaiva nAgAnashvAnpadAtinaH |
raudrA hastavatA muktAH pramathnanti sma sAyakAH || 4||

nAnadyamAnaH parjanyaH sAnilaH shuchisa~NkShaye |
ashmavarShamivAvarShatpareShAmAvahadbhayam || 5||

vyacharatsa tadA rAjansenAM vikShobhayanprabhuH |
vardhayAmAsa santrAsaM shAtravANAmamAnuSham || 6||

tasya vidyudivAbhreShu chApaM hemapariShkRRitam |
bhramadrathAmbude tasmindRRishyate sma punaH punaH || 7||

sa vIraH satyavAnprAj~no dharmanityaH sudAruNaH |
yugAntakAle yanteva raudrAM prAskandayannadIm || 8||

amarShavegaprabhavAM kravyAdagaNasa~NkulAm |
balaughaiH sarvataH pUrNAM vIravRRikShApahAriNIm || 9||

shoNitodAM rathAvartAM hastyashvakRRitarodhasam |
kavachoDupasa.nyuktAM mA.nsapa~NkasamAkulAm || 10||

medomajjAsthisikatAmuShNIShavaraphenilAm |
sa~NgrAmajaladApUrNAM prAsamatsyasamAkulAm || 11||

naranAgAshvasambhUtAM sharavegaughavAhinIm |
sharIradArushRRi~NgATAM bhujanAgasamAkulAm || 12||

uttamA~NgopalatalAM nistri.nshajhaShasevitAm |
rathanAgahradopetAM nAnAbharaNanIrajAm || 13||

mahArathashatAvartAM bhUmireNUrmimAlinIm |
mahAvIryavatAM sa~Nkhye sutarAM bhIrudustarAm || 14||

shUravyAlasamAkIrNAM prANivANijasevitAm |
ChinnachChatramahAha.nsAM mukuTANDajasa~NkulAm || 15||

chakrakUrmAM gadAnakrAM sharakShudrajhaShAkulAm |
baDagRRidhrasRRigAlAnAM ghorasa~NghairniShevitAm || 16||

nihatAnprANinaH sa~Nkhye droNena balinA sharaiH |
vahantIM pitRRilokAya shatasho rAjasattama || 17||

sharIrashatasambAdhAM keshashaivalashAdvalAm |
nadIM prAvartayadrAjanbhIrUNAM bhayavardhinIm || 18||

taM jayantamanIkAni tAni tAnyeva bhArata |
sarvato.abhyadravandroNaM yudhiShThirapurogamAH || 19||

tAnabhidravataH shUrA.nstAvakA dRRiDhakArmukAH |
sarvataH pratyagRRihNanta tadabhUllomaharShaNam || 20||

shatamAyastu shakuniH sahadevaM samAdravat |
saniyantRRidhvajarathaM vivyAdha nishitaiH sharaiH || 21||

tasya mAdrIsutaH ketuM dhanuH sUtaM hayAnapi |
nAtikruddhaH sharaishChittvA ShaShTyA vivyAdha mAtulam || 22||

saubalastu gadAM gRRihya prachaskanda rathottamAt |
sa tasya gadayA rAjanrathAtsUtamapAtayat || 23||

tatastau virathau rAjangadAhastau mahAbalau |
chikrIDatU raNe shUrau sashRRi~NgAviva parvatau || 24||

droNaH pA~nchAlarAjAnaM viddhvA dashabhirAshugaiH |
bahubhistena chAbhyastastaM vivyAdha shatAdhikaiH || 25||

vivi.nshatiM bhImaseno vi.nshatyA nishitaiH sharaiH |
viddhvA nAkampayadvIrastadadbhutamivAbhavat || 26||

vivi.nshatistu sahasA vyashvaketusharAsanam |
bhImaM chakre mahArAja tataH sainyAnyapUjayan || 27||

sa tanna mamRRiShe vIraH shatrorvijayamAhave |
tato.asya gadayA dAntAnhayAnsarvAnapAtayat || 28||

shalyastu nakulaM vIraH svasrIyaM priyamAtmanaH |
vivyAdha prahasanbANairlADayankopayanniva || 29||

tasyAshvAnAtapatraM cha dhvajaM sUtamatho dhanuH |
nipAtya nakulaH sa~Nkhye sha~NkhaM dadhmau pratApavAn || 30||

dhRRiShTaketuH kRRipenAstA~nChittvA bahuvidhA~nsharAn |
kRRipaM vivyAdha saptatyA lakShma chAsyAharattribhiH || 31||

taM kRRipaH sharavarSheNa mahatA samavAkirat |
nivArya cha raNe vipro dhRRiShTaketumayodhayat || 32||

sAtyakiH kRRitavarmANaM nArAchena stanAntare |
viddhvA vivyAdha saptatyA punaranyaiH smayanniva || 33||

saptasaptatibhirbhojastaM viddhvA nishitaiH sharaiH |
nAkampayata shaineyaM shIghro vAyurivAchalam || 34||

senApatiH susharmANaM shIghraM marmasvatADayat |
sa chApi taM tomareNa jatrudeshe atADayat || 35||

vaikartanaM tu samare virATaH pratyavArayat |
saha matsyairmahAvIryaistadadbhutamivAbhavat || 36||

tatpauruShamabhUttatra sUtaputrasya dAruNam |
yatsainyaM vArayAmAsa sharaiH saMnataparvabhiH || 37||

drupadastu svayaM rAjA bhagadattena sa~NgataH |
tayoryuddhaM mahArAja chitrarUpamivAbhavat || 38||

bhUtAnAM trAsajananaM chakrAte.astravishAradau || 38||

bhUrishravA raNe rAjanyAj~naseniM mahAratham |
mahatA sAyakaughena ChAdayAmAsa vIryavAn || 39||

shikhaNDI tu tataH kruddhaH saumadattiM vishAM pate |
navatyA sAyakAnAM tu kampayAmAsa bhArata || 40||

rAkShasau bhImakarmANau haiDimbAlambusAvubhau |
chakrAte.atyadbhutaM yuddhaM parasparavadhaiShiNau || 41||

mAyAshatasRRijau dRRiptau mAyAbhiritaretaram |
antarhitau cheratustau bhRRishaM vismayakAriNau || 42||

chekitAno.anuvindena yuyudhe tvatibhairavam |
yathA devAsure yuddhe balashakrau mahAbalau || 43||

lakShmaNaH kShatradevena vimardamakarodbhRRisham |
yathA viShNuH purA rAjanhiraNyAkSheNa sa.nyuge || 44||

tataH prajavitAshvena vidhivatkalpitena cha |
rathenAbhyapatadrAjansaubhadraM pauravo nadan || 45||

tato.abhiyAya tvarito yuddhAkA~NkShI mahAbalaH |
tena chakre mahadyuddhamabhimanyurari.ndamaH || 46||

pauravastvatha saubhadraM sharavrAtairavAkirat |
tasyArjunirdhvajaM ChatraM dhanushchorvyAmapAtayat || 47||

saubhadraH pauravaM tvanyairviddhvA saptabhirAshugaiH |
pa~nchabhistasya vivyAdha hayAnsUtaM cha sAyakaiH || 48||

tataH saMharShayansenAM siMhavadvinadanmuhuH |
samAdattArjunistUrNaM pauravAntakaraM sharam || 49||

dvAbhyAM sharAbhyAM hArdikyashchakarta sasharaM dhanuH |
tadutsRRijya dhanushChinnaM saubhadraH paravIrahA || 50||

udbabarha sitaM khaDgamAdadAnaH sharAvaram || 50||

sa tenAnekatAreNa charmaNA kRRitahastavat |
bhrAntAsiracharanmArgAndarshayanvIryamAtmanaH || 51||

bhrAmitaM punarudbhrAntamAdhUtaM punaruchChritam |
charmanistri.nshayo rAjannirvisheShamadRRishyata || 52||

sa pauravarathasyeShAmAplutya sahasA nadan |
pauravaM rathamAsthAya keshapakShe parAmRRishat || 53||

jaghAnAsya padA sUtamasinApAtayaddhvajam |
vikShobhyAmbhonidhiM tArkShyastaM nAgamiva chAkShipat || 54||

tamAkalitakeshAntaM dadRRishuH sarvapArthivAH |
ukShANamiva siMhena pAtyamAnamachetanam || 55||

tamArjunivashaM prAptaM kRRiShyamANamanAthavat |
pauravaM patitaM dRRiShTvA nAmRRiShyata jayadrathaH || 56||

sa barhiNamahAvAjaM ki~NkiNIshatajAlavat |
charma chAdAya khaDgaM cha nadanparyapatadrathAt || 57||

tataH saindhavamAlokya kArShNirutsRRijya pauravam |
utpapAta rathAttUrNaM shyenavannipapAta cha || 58||

prAsapaTTishanistri.nshA~nshatrubhiH sampraveritAn |
chichChedAthAsinA kArShNishcharmaNA sa.nrurodha cha || 59||

sa darshayitvA sainyAnAM svabAhubalamAtmanaH |
tamudyamya mahAkhaDgaM charma chAtha punarbalI || 60||

vRRiddhakShatrasya dAyAdaM pituratyantavairiNam |
sasArAbhimukhaH shUraH shArdUla iva ku~njaram || 61||

tau parasparamAsAdya khaDgadantanakhAyudhau |
hRRiShTavatsamprajahrAte vyAghrakesariNAviva || 62||

sampAteShvabhipAteShu nipAteShvasicharmaNoH |
na tayorantaraM kashchiddadarsha narasiMhayoH || 63||

avakShepo.asinirhrAdaH shastrAntaranidarshanam |
bAhyAntaranipAtashcha nirvisheShamadRRishyata || 64||

bAhyamAbhyantaraM chaiva charantau mArgamuttamam |
dadRRishAte mahAtmAnau sapakShAviva parvatau || 65||

tato vikShipataH khaDgaM saubhadrasya yashasvinaH |
sharAvaraNapakShAnte prajahAra jayadrathaH || 66||

rukmapakShAntare saktastasmi.nshcharmaNi bhAsvare |
sindhurAjabaloddhUtaH so.abhajyata mahAnasiH || 67||

bhagnamAj~nAya nistri.nshamavaplutya padAni ShaT |
so.adRRishyata nimeSheNa svarathaM punarAsthitaH || 68||

taM kArShNiM samarAnmuktamAsthitaM rathamuttamam |
sahitAH sarvarAjAnaH parivavruH samantataH || 69||

tatashcharma cha khaDgaM cha samutkShipya mahAbalaH |
nanAdArjunadAyAdaH prekShamANo jayadratham || 70||

sindhurAjaM parityajya saubhadraH paravIrahA |
tApayAmAsa tatsainyaM bhuvanaM bhAskaro yathA || 71||

tasya sarvAyasIM shaktiM shalyaH kanakabhUShaNAm |
chikShepa samare ghorAM dIptAmagnishikhAmiva || 72||

tAmavaplutya jagrAha sakoshaM chAkarodasim |
vainateyo yathA kArShNiH patantamuragottamam || 73||

tasya lAghavamAj~nAya sattvaM chAmitatejasaH |
sahitAH sarvarAjAnaH siMhanAdamathAnadan || 74||

tatastAmeva shalyasya saubhadraH paravIrahA |
mumocha bhujavIryeNa vaiDUryavikRRitAjirAm || 75||

sA tasya rathamAsAdya nirmuktabhujagopamA |
jaghAna sUtaM shalyasya rathAchchainamapAtayat || 76||

tato virATadrupadau dhRRiShTaketuryudhiShThiraH |
sAtyakiH kekayA bhImo dhRRiShTadyumnashikhaNDinau || 77||

yamau cha draupadeyAshcha sAdhu sAdhviti chukrushuH || 77||

bANashabdAshcha vividhAH siMhanAdAshcha puShkalAH |
prAdurAsanharShayantaH saubhadramapalAyinam || 78||

tannAmRRiShyanta putrAste shatrorvijayalakShaNam || 78||

athainaM sahasA sarve samantAnnishitaiH sharaiH |
abhyAkiranmahArAja jaladA iva parvatam || 79||

teShAM cha priyamanvichChansUtasya cha parAbhavAt |
ArtAyaniramitraghnaH kruddhaH saubhadramabhyayAt || 80||

\hrule

\medskip
                  14
\medskip

dhRRitarAShTra uvAcha||

bahUni suvichitrANi dva.ndvayuddhAni sa~njaya |
tvayoktAni nishamyAhaM spRRihayAmi sachakShuShAm || 1||

AshcharyabhUtaM lokeShu kathayiShyanti mAnavAH |
kurUNAM pANDavAnAM cha yuddhaM devAsuropamam || 2||

na hi me tRRiptirastIha shRRiNvato yuddhamuttamam |
tasmAdArtAyaneryuddhaM saubhadrasya cha sha.nsa me || 3||

sa~njaya uvAcha||

sAditaM prekShya yantAraM shalyaH sarvAyaShIM gadAm |
samutkShipya nadankruddhaH prachaskanda rathottamAt || 4||

taM dIptamiva kAlAgniM daNDahastamivAntakam |
javenAbhyapatadbhImaH pragRRihya mahatIM gadAm || 5||

saubhadro.apyashaniprakhyAM pragRRihya mahatIM gadAm |
ehyehItyabravIchChalyaM yatnAdbhImena vAritaH || 6||

vArayitvA tu saubhadraM bhImasenaH pratApavAn |
shalyamAsAdya samare tasthau giririvAchalaH || 7||

tathaiva madrarAjo.api bhImaM dRRiShTvA mahAbalam |
sasArAbhimukhastUrNaM shArdUla iva ku~njaram || 8||

tatastUryaninAdAshcha sha~NkhAnAM cha sahasrashaH |
siMhanAdAshcha sa~njaj~nurbherINAM cha mahAsvanAH || 9||

pashyatAM shatasho hyAsIdanyonyasamachetasAm |
pANDavAnAM kurUNAM cha sAdhu sAdhviti nisvanaH || 10||

na hi madrAdhipAdanyaH sarvarAjasu bhArata |
soDhumutsahate vegaM bhImasenasya sa.nyuge || 11||

tathA madrAdhipasyApi gadAvegaM mahAtmanaH |
soDhumutsahate loke ko.anyo yudhi vRRikodarAt || 12||

paTTairjAmbUnadairbaddhA babhUva janaharShiNI |
prajajvAla tathAviddhA bhImena mahatI gadA || 13||

tathaiva charato mArgAnmaNDalAni cha bhAgashaH |
mahAvidyutpratIkAshA shalyasya shushubhe gadA || 14||

tau vRRiShAviva nardantau maNDalAni vicheratuH |
AvarjitagadAshRRi~NgAvubhau shalyavRRikodarau || 15||

maNDalAvartamArgeShu gadAviharaNeShu cha |
nirvisheShamabhUdyuddhaM tayoH puruShasiMhayoH || 16||

tADitA bhImasenena shalyasya mahatI gadA |
sAgnijvAlA mahAraudrA gadAchUrNamashIryata || 17||

tathaiva bhImasenasya dviShatAbhihatA gadA |
varShApradoShe khadyotairvRRito vRRikSha ivAbabhau || 18||

gadA kShiptA tu samare madrarAjena bhArata |
vyoma sa.ndIpayAnA sA sasRRije pAvakaM bahu || 19||

tathaiva bhImasenena dviShate preShitA gadA |
tApayAmAsa tatsainyaM maholkA patatI yathA || 20||

te chaivobhe gade shreShThe samAsAdya parasparam |
shvasantyau nAgakanyeva sasRRijAte vibhAvasum || 21||

nakhairiva mahAvyAghrau dantairiva mahAgajau |
tau vicheraturAsAdya gadAbhyAM cha parasparam || 22||

tato gadAgrAbhihatau kShaNena rudhirokShitau |
dadRRishAte mahAtmAnau puShpitAviva ki.nshukau || 23||

shushruve dikShu sarvAsu tayoH puruShasiMhayoH |
gadAbhighAtasaMhrAdaH shakrAshanirivopamaH || 24||

gadayA madrarAjena savyadakShiNamAhataH |
nAkampata tadA bhImo bhidyamAna ivAchalaH || 25||

tathA bhImagadAvegaistADyamAno mahAbalaH |
dhairyAnmadrAdhipastasthau vajrairgiririvAhataH || 26||

ApetaturmahAvegau samuchChritamahAgadau |
punarantaramArgasthau maNDalAni vicheratuH || 27||

athAplutya padAnyaShTau saMnipatya gajAviva |
sahasA lohadaNDAbhyAmanyonyamabhijaghnatuH || 28||

tau parasparavegAchcha gadAbhyAM cha bhRRishAhatau |
yugapatpetaturvIrau kShitAvindradhvajAviva || 29||

tato vihvalamAnaM taM niHshvasantaM punaH punaH |
shalyamabhyapatattUrNaM kRRitavarmA mahArathaH || 30||

dRRiShTvA chainaM mahArAja gadayAbhinipIDitam |
vicheShTantaM yathA nAgaM mUrChayAbhipariplutam || 31||

tataH sagadamAropya madrANAmadhipaM ratham |
apovAha raNAttUrNaM kRRitavarmA mahArathaH || 32||

kShIbavadvihvalo vIro nimeShAtpunarutthitaH |
bhImo.api sumahAbAhurgadApANiradRRishyata || 33||

tato madrAdhipaM dRRiShTvA tava putrAH parA~Nmukham |
sanAgarathapattyashvAH samakampanta mAriSha || 34||

te pANDavairardyamAnAstAvakA jitakAshibhiH |
bhItA disho.anvapadyanta vAtanunnA ghanA iva || 35||

nirjitya dhArtarAShTrA.nstu pANDaveyA mahArathAH |
vyarochanta raNe rAjandIpyamAnA yashasvinaH || 36||

siMhanAdAnbhRRishaM chakruH sha~NkhAndadhmushcha harShitAH |
bherIshcha vAdayAmAsurmRRida~NgA.nshchAnakaiH saha || 37||

\hrule

\medskip
                  15
\medskip

sa~njaya uvAcha||

tadbalaM sumahaddIrNaM tvadIyaM prekShya vIryavAn |
dadhAraiko raNe pANDUnvRRiShaseno.astramAyayA || 1||

sharA dasha disho muktA vRRiShasenena mAriSha |
vicheruste vinirbhidya naravAjirathadvipAn || 2||

tasya dIptA mahAbANA vinishcheruH sahasrashaH |
bhAnoriva mahAbAho grIShmakAle marIchayaH || 3||

tenArditA mahArAja rathinaH sAdinastathA |
nipetururvyAM sahasA vAtanunnA iva drumAH || 4||

hayaughA.nshcha rathaughA.nshcha gajaughA.nshcha samantataH |
apAtayadraNe rAja~nshatasho.atha sahasrashaH || 5||

dRRiShTvA tamevaM samare vicharantamabhItavat |
sahitAH sarvarAjAnaH parivavruH samantataH || 6||

nAkulistu shatAnIko vRRiShasenaM samabhyayAt |
vivyAdha chainaM dashabhirnArAchairmarmabhedibhiH || 7||

tasya karNAtmajashchApaM ChittvA ketumapAtayat |
taM bhrAtaraM parIpsanto draupadeyAH samabhyayuH || 8||

karNAtmajaM sharavrAtaishchakrushchAdRRishyama~njasA |
tAnnadanto.abhyadhAvanta droNaputramukhA rathAH || 9||

ChAdayanto mahArAja draupadeyAnmahArathAn |
sharairnAnAvidhaistUrNaM parvatA~njaladA iva || 10||

tAnpANDavAH pratyagRRihNa.nstvaritAH putragRRiddhinaH |
pA~nchAlAH kekayA matsyAH sRRi~njayAshchodyatAyudhAH || 11||

tadyuddhamabhavadghoraM tumulaM lomaharShaNam |
tvadIyaiH pANDuputrANAM devAnAmiva dAnavaiH || 12||

evamuttamasa.nrambhA yuyudhuH kurupANDavAH |
parasparamudIkShantaH parasparakRRitAgasaH || 13||

teShAM dadRRishire kopAdvapUMShyamitatejasAm |
yuyutsUnAmivAkAshe patatrivarabhoginAm || 14||

bhImakarNakRRipadroNadrauNipArShatasAtyakaiH |
babhAse sa raNoddeshaH kAlasUryairivoditaiH || 15||

tadAsIttumulaM yuddhaM nighnatAmitaretaram |
mahAbalAnAM balibhirdAnavAnAM yathA suraiH || 16||

tato yudhiShThirAnIkamuddhUtArNavanisvanam |
tvadIyamavadhItsainyaM sampradrutamahAratham || 17||

tatprabhagnaM balaM dRRiShTvA shatrubhirbhRRishamarditam |
alaM drutena vaH shUrA iti droNo.abhyabhAShata || 18||

tataH shoNahayaH kruddhashchaturdanta iva dvipaH |
pravishya pANDavAnIkaM yudhiShThiramupAdravat || 19||

tamavidhyachChitairbANaiH ka~NkapatrairyudhiShThiraH |
tasya droNo dhanushChittvA taM drutaM samupAdravat || 20||

chakrarakShaH kumArastu pA~nchAlAnAM yashaskaraH |
dadhAra droNamAyAntaM veleva saritAM patim || 21||

droNaM nivAritaM dRRiShTvA kumAreNa dvijarShabham |
siMhanAdaravo hyAsItsAdhu sAdhviti bhAShatAm || 22||

kumArastu tato droNaM sAyakena mahAhave |
vivyAdhorasi sa~NkruddhaH siMhavachchAnadanmuhuH || 23||

sa.nvArya tu raNe droNaH kumAraM vai mahAbalaH |
sharairanekasAhasraiH kRRitahasto jitaklamaH || 24||

taM shUramAryavratinamastrArthakRRitanishramam |
chakrarakShamapAmRRidnAtkumAraM dvijasattamaH || 25||

sa madhyaM prApya senAyAH sarvAH paricharandishaH |
tava sainyasya goptAsIdbhAradvAjo ratharShabhaH || 26||

shikhaNDinaM dvAdashabhirvi.nshatyA chottamaujasam |
nakulaM pa~nchabhirviddhvA sahadevaM cha saptabhiH || 27||

yudhiShThiraM dvAdashabhirdraupadeyA.nstribhistribhiH |
sAtyakiM pa~nchabhirviddhvA matsyaM cha dashabhiH sharaiH || 28||

vyakShobhayadraNe yodhAnyathAmukhyAnabhidravan |
abhyavartata samprepsuH kuntIputraM yudhiShThiram || 29||

yugandharastato rAjanbhAradvAjaM mahAratham |
vArayAmAsa sa~NkruddhaM vAtoddhUtamivArNavam || 30||

yudhiShThiraM sa viddhvA tu sharaiH saMnataparvabhiH |
yugandharaM cha bhallena rathanIDAdapAharat || 31||

tato virATadrupadau kekayAH sAtyakiH shibiH |
vyAghradattashcha pA~nchAlyaH siMhasenashcha vIryavAn || 32||

ete chAnye cha bahavaH parIpsanto yudhiShThiram |
Avavrustasya panthAnaM kirantaH sAyakAnbahUn || 33||

vyAghradattashcha pA~nchAlyo droNaM vivyAdha mArgaNaiH |
pa~nchAshadbhiH shitai rAja.nstata uchchukrushurjanAH || 34||

tvaritaM siMhasenastu droNaM viddhvA mahAratham |
prAhasatsahasA hRRiShTastrAsayanvai yatavratam || 35||

tato visphArya nayane dhanurjyAmavamRRijya cha |
talashabdaM mahatkRRitvA droNastaM samupAdravat || 36||

tatastu siMhasenasya shiraH kAyAtsakuNDalam |
vyAghradattasya chAkramya bhallAbhyAmaharadbalI || 37||

tAnpramRRidya sharavrAtaiH pANDavAnAM mahArathAn |
yudhiShThirasamabhyAshe tasthau mRRityurivAntakaH || 38||

tato.abhavanmahAshabdo rAjanyaudhiShThire bale |
hRRito rAjeti yodhAnAM samIpasthe yatavrate || 39||

abruvansainikAstatra dRRiShTvA droNasya vikramam |
adya rAjA dhArtarAShTraH kRRitArtho vai bhaviShyati || 40||

AgamiShyati no nUnaM dhArtarAShTrasya sa.nyuge || 40||

evaM sa~njalpatAM teShAM tAvakAnAM mahArathaH |
AyAjjavena kaunteyo rathaghoSheNa nAdayan || 41||

shoNitodAM rathAvartAM kRRitvA vishasane nadIm |
shUrAsthichayasa~NkIrNAM pretakUlApahAriNIm || 42||

tAM sharaughamahAphenAM prAsamatsyasamAkulAm |
nadImuttIrya vegena kurUnvidrAvya pANDavaH || 43||

tataH kirITI sahasA droNAnIkamupAdravat |
ChAdayanniShujAlena mahatA mohayanniva || 44||

shIghramabhyasyato bANAnsa.ndadhAnasya chAnisham |
nAntaraM dadRRishe kashchitkaunteyasya yashasvinaH || 45||

na disho nAntarikShaM cha na dyaurnaiva cha medinI |
adRRishyata mahArAja bANabhUtamivAbhavat || 46||

nAdRRishyata tadA rAja.nstatra ki~nchana sa.nyuge |
bANAndhakAre mahati kRRite gANDIvadhanvanA || 47||

sUrye chAstamanuprApte rajasA chAbhisa.nvRRite |
nAj~nAyata tadA shatrurna suhRRinna cha ki~nchana || 48||

tato.avahAraM chakruste droNaduryodhanAdayaH |
tAnviditvA bhRRishaM trastAnayuddhamanasaH parAn || 49||

svAnyanIkAni bIbhatsuH shanakairavahArayat |
tato.abhituShTuvuH pArthaM prahRRiShTAH pANDusRRi~njayAH || 50||

pA~nchAlAshcha manoj~nAbhirvAgbhiH sUryamivarShayaH || 50||

evaM svashibiraM prAyAjjitvA shatrUndhana~njayaH |
pRRiShThataH sarvasainyAnAM mudito vai sakeshavaH || 51||

masAragalvarkasuvarNarUpyai rvajrapravAlasphaTikaishcha mukhyaiH |
chitre rathe pANDusuto babhAse  nakShatrachitre viyatIva chandraH || 52||

\hrule

\medskip
              sa.nshaptakavadhaparva
                  16
\medskip

sa~njaya uvAcha||

te sene shibiraM gatvA nyavishetAM vishAM pate |
yathAbhAgaM yathAnyAyaM yathAgulmaM cha sarvashaH || 1||

kRRitvAvahAraM sainyAnAM droNaH paramadurmanAH |
duryodhanamabhiprekShya savrIDamidamabravIt || 2||

uktametanmayA pUrvaM na tiShThati dhana~njaye |
shakyo grahItuM sa~NgrAme devairapi yudhiShThiraH || 3||

iti tadvaH prayatatAM kRRitaM pArthena sa.nyuge |
mAtisha~NkIrvacho mahyamajeyau kRRiShNapANDavau || 4||

apanIte tu yogena kenachichChvetavAhane |
tata eShyati te rAjanvashamadya yudhiShThiraH || 5||

kashchidAhvayatAM sa~Nkhye deshamanyaM prakarShatu |
tamajitvA tu kaunteyo na nivartetkatha~nchana || 6||

etasminnantare shUnye dharmarAjamahaM nRRipa |
grahIShyAmi chamUM bhittvA dhRRiShTadyumnasya pashyataH || 7||

arjunena vihInastu yadi notsRRijate raNam |
mAmupAyAntamAlokya gRRihItamiti viddhi tam || 8||

evaM te sahasA rAjandharmaputraM yudhiShThiram |
samAneShyAmi sagaNaM vashamadya na sa.nshayaH || 9||

yadi tiShThati sa~NgrAme muhUrtamapi pANDavaH |
athApayAti sa~NgrAmAdvijayAttadvishiShyate || 10||

droNasya tu vachaH shrutvA trigartAdhipatistataH |
bhrAtRRibhiH sahito rAjannidaM vachanamabravIt || 11||

vayaM vinikRRitA rAjansadA gANDIvadhanvanA |
anAgaHsvapi chAgaskRRidasmAsu bharatarShabha || 12||

te vayaM smaramANAstAnvinikArAnpRRithagvidhAn |
krodhAgninA dahyamAnA na shemahi sadA nishAH || 13||

sa no divyAstrasampannashchakShurviShayamAgataH |
kartAraH sma vayaM sarvaM yachchikIrShAma hRRidgatam || 14||

bhavatashcha priyaM yatsyAdasmAkaM cha yashaskaram |
vayamenaM haniShyAmo nikRRiShyAyodhanAdbahiH || 15||

adyAstvanarjunA bhUmiratrigartAtha vA punaH |
satyaM te pratijAnImo naitanmithyA bhaviShyati || 16||

evaM satyarathashchoktvA satyadharmA cha bhArata |
satyavarmA cha satyeShuH satyakarmA tathaiva cha || 17||

sahitA bhrAtaraH pa~ncha rathAnAmayutena cha |
nyavartanta mahArAja kRRitvA shapathamAhave || 18||

mAlavAstuNDikerAshcha rathAnAmayutaistribhiH |
susharmA cha naravyAghrastrigartaH prasthalAdhipaH || 19||

mAchellakairlalitthaishcha sahito madrakairapi |
rathAnAmayutenaiva so.ashapadbhrAtRRibhiH saha || 20||

nAnAjanapadebhyashcha rathAnAmayutaM punaH |
samutthitaM vishiShTAnAM sa.nshapArthamupAgatam || 21||

tato jvalanamAdAya hutvA sarve pRRithakpRRithak |
jagRRihuH kushachIrANi chitrANi kavachAni cha || 22||

te cha baddhatanutrANA ghRRitAktAH kushachIriNaH |
maurvImekhalino vIrAH sahasrashatadakShiNAH || 23||

yajvAnaH putriNo lokyAH kRRitakRRityAstanutyajaH |
yokShyamANAstadAtmAnaM yashasA vijayena cha || 24||

brahmacharyashrutimukhaiH kratubhishchAptadakShiNaiH |
prApya lokAnsuyuddhena kShiprameva yiyAsavaH || 25||

brAhmaNA.nstarpayitvA cha niShkAndattvA pRRithakpRRithak |
gAshcha vAsA.nsi cha punaH samAbhAShya parasparam || 26||

prajvAlya kRRiShNavartmAnamupAgamya raNe vratam |
tasminnagnau tadA chakruH pratij~nAM dRRiDhanishchayAH || 27||

shRRiNvatAM sarvabhUtAnAmuchchairvAchaH sma menire |
dhRRitvA dhana~njayavadhe pratij~nAM chApi chakrire || 28||

ye vai lokAshchAnRRitAnAM ye chaiva brahmaghAtinAm |
pAnapasya cha ye lokA gurudAraratasya cha || 29||

brahmasvahAriNashchaiva rAjapiNDApahAriNaH |
sharaNAgataM cha tyajato yAchamAnaM tathA ghnataH || 30||

agAradAhinAM ye cha ye cha gAM nighnatAmapi |
apachAriNAM cha ye lokA ye cha brahmadviShAmapi || 31||

jAyAM cha RRitukAle vai ye mohAdabhigachChatAm |
shrAddhasa~NgatikAnAM cha ye chApyAtmApahAriNAm || 32||

nyAsApahAriNAM ye cha shrutaM nAshayatAM cha ye |
kopena yudhyamAnAnAM ye cha nIchAnusAriNAm || 33||

nAstikAnAM cha ye lokA ye.agnihorApitRRityajAm |
tAnApnuyAmahe lokAnye cha pApakRRitAmapi || 34||

yadyahatvA vayaM yuddhe nivartema dhana~njayam |
tena chAbhyarditAstrAsAdbhavema hi parA~NmukhAH || 35||

yadi tvasukaraM loke karma kuryAma sa.nyuge |
iShTAnpuNyakRRitAM lokAnprApnuyAma na sa.nshayaH || 36||

evamuktvA tato rAja.nste.abhyavartanta sa.nyuge |
Ahvayanto.arjunaM vIrAH pitRRijuShTAM dishaM prati || 37||

AhUtastairnaravyAghraiH pArthaH parapura~njayaH |
dharmarAjamidaM vAkyamapadAntaramabravIt || 38||

AhUto na nivarteyamiti me vratamAhitam |
sa.nshaptakAshcha mAM rAjannAhvayanti punaH punaH || 39||

eSha cha bhrAtRRibhiH sArdhaM susharmAhvayate raNe |
vadhAya sagaNasyAsya mAmanuj~nAtumarhasi || 40||

naitachChaknomi sa.nsoDhumAhvAnaM puruSharShabha |
satyaM te pratijAnAmi hatAnviddhi parAnyudhi || 41||

yudhiShThira uvAcha||

shrutametattvayA tAta yaddroNasya chikIrShitam |
yathA tadanRRitaM tasya bhavettadvatsamAchara || 42||

droNo hi balavA~nshUraH kRRitAstrashcha jitashramaH |
pratij~nAtaM cha tenaitadgrahaNaM me mahAratha || 43||

arjuna uvAcha||

ayaM vai satyajidrAjannadya te rakShitA yudhi |
dhriyamANe hi pA~nchAlye nAchAryaH kAmamApsyati || 44||

hate tu puruShavyAghre raNe satyajiti prabho |
sarvairapi sametairvA na sthAtavyaM katha~nchana || 45||

sa~njaya uvAcha||

anuj~nAtastato rAj~nA pariShvaktashcha phalgunaH |
premNA dRRiShTashcha bahudhA AshiShA cha prayojitaH || 46||

vihAyainaM tataH pArthastrigartAnpratyayAdbalI |
kShudhitaH kShudvighAtArthaM siMho mRRigagaNAniva || 47||

tato dauryodhanaM sainyaM mudA paramayA yutam |
gate.arjune bhRRishaM kruddhaM dharmarAjasya nigrahe || 48||

tato.anyonyena te sene samAjagmaturojasA |
ga~NgAsarayvorvegena prAvRRiShIvolbaNodake || 49||

\hrule

\medskip
                  17
\medskip

sa~njaya uvAcha||

tataH sa.nshaptakA rAjansame deshe vyavasthitAH |
vyUhyAnIkaM rathaireva chandrArdhAkhyaM mudAnvitAH || 1||

te kirITinamAyAntaM dRRiShTvA harSheNa mAriSha |
udakroshannaravyAghrAH shabdena mahatA tadA || 2||

sa shabdaH pradishaH sarvA dishaH khaM cha samAvRRiNot |
AvRRitatvAchcha lokasya nAsIttatra pratisvanaH || 3||

atIva samprahRRiShTA.nstAnupalabhya dhana~njayaH |
ki~nchidabhyutsmayankRRiShNamidaM vachanamabravIt || 4||

pashyaitAndevakImAtarmumUrShUnadya sa.nyuge |
bhrAtR^I.nstraigartakAnevaM roditavye praharShitAn || 5||

atha vA harShakAlo.ayaM traigartAnAmasa.nshayam |
kunarairduravApAnhi lokAnprApsyantyanuttamAn || 6||

evamuktvA mahAbAhurhRRiShIkeshaM tato.arjunaH |
AsasAda raNe vyUDhAM traigartAnAmanIkinIm || 7||

sa devadattamAdAya sha~NkhaM hemapariShkRRitam |
dadhmau vegena mahatA phalgunaH pUrayandishaH || 8||

tena shabdena vitrastA sa.nshaptakavarUthinI |
nishcheShTAvasthitA sa~Nkye ashmasAramayI yathA || 9||

vAhAsteShAM vivRRittAkShAH stabdhakarNashirodharAH |
viShTabdhacharaNA mUtraM rudhiraM cha prasusruvuH || 10||

upalabhya cha te sa~nj~nAmavasthApya cha vAhinIm |
yugapatpANDuputrAya chikShipuH ka~NkapatriNaH || 11||

tAnyarjunaH sahasrANi dasha pa~nchaiva chAshugaiH |
anAgatAnyeva sharaishchichChedAshuparAkramaH || 12||

tato.arjunaM shitairbANairdashabhirdashabhiH punaH |
pratyavidhya.nstataH pArthastAnavidhyattribhistribhiH || 13||

ekaikastu tataH pArthaM rAjanvivyAdha pa~nchabhiH |
sa cha tAnprativivyAdha dvAbhyAM dvAbhyAM parAkramI || 14||

bhUya eva tu sa.nrabdhAste.arjunaM sahakeshavam |
ApUraya~nsharaistIkShNaistaTAkamiva vRRiShTibhiH || 15||

tataH sharasahasrANi prApatannarjunaM prati |
bhramarANAmiva vrAtAH phulladrumagaNe vane || 16||

tataH subAhustri.nshadbhiradrisAramayairdRRiDhaiH |
avidhyadiShubhirgADhaM kirITe savyasAchinam || 17||

taiH kirITI kirITasthairhemapu~NkhairajihmagaiH |
shAtakumbhamayApIDo babhau yUpa ivochChritaH || 18||

hastAvApaM subAhostu bhallena yudhi pANDavaH |
chichCheda taM chaiva punaH sharavarShairavAkirat || 19||

tataH susharmA dashabhiH surathashcha kirITinam |
sudharmA sudhanushchaiva subAhushcha samarpayan || 20||

tA.nstu sarvAnpRRithagbANairvAnarapravaradhvajaH |
pratyavidhyaddhvajA.nshchaiShAM bhallaishchichCheda kA~nchanAn || 21||

sudhanvano dhanushChittvA hayAnvai nyavadhIchCharaiH |
athAsya sashirastrANaM shiraH kAyAdapAharat || 22||

tasmi.nstu patite vIre trastAstasya padAnugAH |
vyadravanta bhayAdbhItA yena dauryodhanaM balam || 23||

tato jaghAna sa~Nkruddho vAsavistAM mahAchamUm |
sharajAlairavichChinnaistamaH sUrya ivA.nshubhiH || 24||

tato bhagne bale tasminviprayAte samantataH |
savyasAchini sa~Nkruddhe traigartAnbhayamAvishat || 25||

te vadhyamAnAH pArthena sharaiH saMnataparvabhiH |
amuhya.nstatra tatraiva trastA mRRigagaNA iva || 26||

tatastrigartarATkruddhastAnuvAcha mahArathAn |
alaM drutena vaH shUrA na bhayaM kartumarhatha || 27||

shaptvA tu shapathAnghorAnsarvasainyasya pashyataH |
gatvA dauryodhanaM sainyaM kiM vai vakShyatha mukhyagAH || 28||

nAvahAsyAH kathaM loke karmaNAnena sa.nyuge |
bhavema sahitAH sarve nivartadhvaM yathAbalam || 29||

evamuktAstu te rAjannudakroshanmuhurmuhuH |
sha~NkhA.nshcha dadhmire vIrA harShayantaH parasparam || 30||

tataste saMnyavartanta sa.nshaptakagaNAH punaH |
nArAyaNAshcha gopAlAH kRRitvA mRRityuM nivartanam || 31||

\hrule

\medskip
                  18
\medskip

sa~njaya uvAcha||

dRRiShTvA tu saMnivRRittA.nstAnsa.nshaptakagaNAnpunaH |
vAsudevaM mahAtmAnamarjunaH samabhAShata || 1||

chodayAshvAnhRRiShIkesha sa.nshaptakagaNAnprati |
naite hAsyanti sa~NgrAmaM jIvanta iti me matiH || 2||

pashya me.astrabalaM ghoraM bAhvoriShvasanasya cha |
adyaitAnpAtayiShyAmi kruddho rudraH pashUniva || 3||

tataH kRRiShNaH smitaM kRRitvA pariNandya shivena tam |
prAveshayata durdharSho yatra yatraichChadarjunaH || 4||

babhrAje sa ratho.atyarthamuhyamAno raNe tadA |
uhyamAnamivAkAshe vimAnaM pANDurairhayaiH || 5||

maNDalAni tatashchakre gatapratyAgatAni cha |
yathA shakraratho rAjanyuddhe devAsure purA || 6||

atha nArAyaNAH kruddhA vividhAyudhapANayaH |
ChAdayantaH sharavrAtaiH parivavrurdhana~njayam || 7||

adRRishyaM cha muhUrtena chakruste bharatarShabha |
kRRiShNena sahitaM yuddhe kuntIputraM dhana~njayam || 8||

kruddhastu phalgunaH sa~Nkhye dviguNIkRRitavikramaH |
gANDIvamupasaMmRRijya tUrNaM jagrAha sa.nyuge || 9||

baddhvA cha bhRRikuTIM vaktre krodhasya pratilakShaNam |
devadattaM mahAsha~NkhaM pUrayAmAsa pANDavaH || 10||

athAstramarisa~NghaghnaM tvAShTramabhyasyadarjunaH |
tato rUpasahasrANi prAdurAsanpRRithakpRRithak || 11||

AtmanaH pratirUpaistairnAnArUpairvimohitAH |
anyonyamarjunaM matvA svamAtmAnaM cha jaghnire || 12||

ayamarjuno.ayaM govinda imau yAdavapANDavau |
iti bruvANAH saMmUDhA jaghnuranyonyamAhave || 13||

mohitAH paramAstreNa kShayaM jagmuH parasparam |
ashobhanta raNe yodhAH puShpitA iva ki.nshukAH || 14||

tataH sharasahasrANi tairvimuktAni bhasmasAt |
kRRitvA tadastraM tAnvIrAnanayadyamasAdanam || 15||

atha prahasya bIbhatsurlalitthAnmAlavAnapi |
mAchellakA.nstrigartA.nshcha yaudheyA.nshchArdayachCharaiH || 16||

te vadhyamAnA vIreNa kShatriyAH kAlachoditAH |
vyasRRija~nsharavarShANi pArthe nAnAvidhAni cha || 17||

tato naivArjunastatra na ratho na cha keshavaH |
pratyadRRishyata ghoreNa sharavarSheNa sa.nvRRitaH || 18||

tataste labdhalakShyatvAdanyonyamabhichukrushuH |
hatau kRRiShNAviti prItA vAsA.nsyAdudhuvustadA || 19||

bherImRRida~Ngasha~NkhA.nshcha dadhmurvIrAH sahasrashaH |
siMhanAdaravA.nshchogrA.nshchakrire tatra mAriSha || 20||

tataH prasiShvide kRRiShNaH khinnashchArjunamabravIt |
kvAsi pArtha na pashye tvAM kachchijjIvasi shatruhan || 21||

tasya taM mAnuShaM bhAvaM bhAvaj~no.a.aj~nAya pANDavaH |
vAyavyAstreNa tairastAM sharavRRiShTimapAharat || 22||

tataH sa.nshaptakavrAtAnsAshvadviparathAyudhAn |
uvAha bhagavAnvAyuH shuShkaparNachayAniva || 23||

uhyamAnAstu te rAjanbahvashobhanta vAyunA |
praDInAH pakShiNaH kAle vRRikShebhya iva mAriSha || 24||

tA.nstathA vyAkulIkRRitya tvaramANo dhana~njayaH |
jaghAna nishitairbANaiH sahasrANi shatAni cha || 25||

shirA.nsi bhallairaharadbAhUnapi cha sAyudhAn |
hastihastopamA.nshchorU~nsharairurvyAmapAtayat || 26||

pRRiShThachChinnAnvicharaNAnvimastiShkekShaNA~NgulIn |
nAnA~NgAvayavairhInA.nshchakArArIndhana~njayaH || 27||

gandharvanagarAkArAnvidhivatkalpitAnrathAn |
sharairvishakalIkurva.nshchakre vyashvarathadvipAn || 28||

muNDatAlavanAnIva tatra tatra chakAshire |
ChinnadhvajarathavrAtAH kechitkechitkvachitkvachit || 29||

sottarAyudhino nAgAH sapatAkA~NkushAyudhAH |
petuH shakrAshanihatA drumavanta ivAchalAH || 30||

chAmarApIDakavachAH srastAntranayanAsavaH |
sArohAsturagAH petuH pArthabANahatAH kShitau || 31||

vipraviddhAsinakharAshChinnavarmarShTishaktayaH |
pattayashChinnavarmANaH kRRipaNaM sherate hatAH || 32||

tairhatairhanyamAnaishcha patadbhiH patitairapi |
bhramadbhirniShTanadbhishcha ghoramAyodhanaM babhau || 33||

rajashcha mahadudbhUtaM shAntaM rudhiravRRiShTibhiH |
mahI chApyabhavaddurgA kabandhashatasa~NkulA || 34||

tadbabhau raudrabIbhatsaM bIbhatsoryAnamAhave |
AkrIDa iva rudrasya ghnataH kAlAtyaye pashUn || 35||

te vadhyamAnAH pArthena vyAkulAshvarathadvipAH |
tamevAbhimukhAH kShINAH shakrasyAtithitAM gatAH || 36||

sA bhUmirbharatashreShTha nihataistairmahArathaiH |
AstIrNA sambabhau sarvA pretIbhUtaiH samantataH || 37||

etasminnantare chaiva pramatte savyasAchini |
vyUDhAnIkastato droNo yudhiShThiramupAdravat || 38||

taM pratyagRRihNa.nstvaritA vyUDhAnIkAH prahAriNaH |
yudhiShThiraM parIpsantastadAsIttumulaM mahat || 39||

\hrule

\medskip
                  19
\medskip

sa~njaya uvAcha||

pariNAmya nishAM tAM tu bhAradvAjo mahArathaH |
bahUktvA cha tato rAjanrAjAnaM cha suyodhanam || 1||

vidhAya yogaM pArthena sa.nshaptakagaNaiH saha |
niShkrAnte cha raNAtpArthe sa.nshaptakavadhaM prati || 2||

vyUDhAnIkastato droNaH pANDavAnAM mahAchamUm |
abhyayAdbharatashreShTha dharmarAjajighRRikShayA || 3||

vyUhaM dRRiShTvA suparNaM tu bhAradvAjakRRitaM tadA |
vyUhena maNDalArdhena pratyavyUhadyudhiShThiraH || 4||

mukhamAsItsuparNasya bhAradvAjo mahArathaH |
shiro duryodhano rAjA sodaryaiH sAnugaiH saha || 5||

chakShuShI kRRitavarmA cha gautamashchAsyatAM varaH |
bhUtavarmA kShemasharmA karakarShashcha vIryavAn || 6||

kali~NgAH siMhalAH prAchyAH shUrAbhIrA dasherakAH |
shakA yavanakAmbojAstathA ha.nsapadAshcha ye || 7||

grIvAyAM shUrasenAshcha daradA madrakekayAH |
gajAshvarathapattyaughAstasthuH shatasahasrashaH || 8||

bhUrishravAH shalaH shalyaH somadattashcha bAhlikaH |
akShauhiNyA vRRitA vIrA dakShiNaM pakShamAshritAH || 9||

vindAnuvindAvAvantyau kAmbojashcha sudakShiNaH |
vAmaM pakShaM samAshritya droNaputrAgragAH sthitAH || 10||

pRRiShThe kali~NgAH sAmbaShThA mAgadhAH paundramadrakAH |
gAndhArAH shakuniprAgyAH pArvatIyA vasAtayaH || 11||

puchChe vaikartanaH karNaH saputraj~nAtibAndhavaH |
mahatyA senayA tasthau nAnAdhvajasamutthayA || 12||

jayadratho bhImarathaH sA.nyAtrikasabho jayaH |
bhUmi~njayo vRRiShakrAtho naiShadhashcha mahAbalaH || 13||

vRRitA balena mahatA brahmalokapuraskRRitAH |
vyUhasyopari te rAjansthitA yuddhavishAradAH || 14||

droNena vihito vyUhaH padAtyashvarathadvipaiH |
vAtoddhUtArNavAkAraH pravRRitta iva lakShyate || 15||

tasya pakShaprapakShebhyo niShpatanti yuyutsavaH |
savidyutstanitA meghAH sarvadigbhya ivoShNage || 16||

tasya prAgjyotiSho madhye vidhivatkalpitaM gajam |
AsthitaH shushubhe rAjanna.nshumAnudaye yathA || 17||

mAlyadAmavatA rAjA shvetachChatreNa dhAryatA |
kRRittikAyogayuktena paurNamAsyAmivendunA || 18||

nIlA~njanachayaprakhyo madAndho dvirado babhau |
abhivRRiShTo mahAmeghairyathA syAtparvato mahAn || 19||

nAnAnRRipatibhirvIrairvividhAyudhabhUShaNaiH |
samanvitaH pArvatIyaiH shakro devagaNairiva || 20||

tato yudhiShThiraH prekShya vyUhaM tamatimAnuSham |
ajayyamaribhiH sa~Nkhye pArShataM vAkyamabravIt || 21||

brAhmaNasya vashaM nAhamiyAmadya yathA prabho |
pArAvatasavarNAshva tathA nItirvidhIyatAm || 22||

dhRRiShTadyumna uvAcha||

droNasya yatamAnasya vashaM naiShyasi suvrata |
ahamAvArayiShyAmi droNamadya sahAnugam || 23||

mayi jIvati kauravya nodvegaM kartumarhasi |
na hi shakto raNe droNo vijetuM mAM katha~nchana || 24||

sa~njaya uvAcha||

evamuktvA kiranbANAndrupadasya suto balI |
pArAvatasavarNAshvaH svayaM droNamupAdravat || 25||

aniShTadarshanaM dRRiShTvA dhRRiShTadyumnamavasthitam |
kShaNenaivAbhavaddroNo nAtihRRiShTamanA iva || 26||

taM tu samprekShya putraste durmukhaH shatrukarshanaH |
priyaM chikIrShandroNasya dhRRiShTadyumnamavArayat || 27||

sa samprahArastumulaH samarUpa ivAbhavat |
pArShatasya cha shUrasya durmukhasya cha bhArata || 28||

pArShataH sharajAlena kShipraM prachChAdya durmukham |
bhAradvAjaM sharaugheNa mahatA samavArayat || 29||

droNamAvAritaM dRRiShTvA bhRRishAyastastavAtmajaH |
nAnAli~NgaiH sharavrAtaiH pArShataM samamohayat || 30||

tayorviShaktayoH sa~Nkhye pA~nchAlyakurumukhyayoH |
droNo yaudhiShThiraM sainyaM bahudhA vyadhamachCharaiH || 31||

anilena yathAbhrANi vichChinnAni samantataH |
tathA pArthasya sainyAni vichChinnAni kvachitkvachit || 32||

muhUrtamiva tadyuddhamAsInmadhuradarshanam |
tata unmattavadrAjannirmaryAdamavartata || 33||

naiva sve na pare rAjannaj~nAyanta parasparam |
anumAnena sa~nj~nAbhiryuddhaM tatsamavartata || 34||

chUDAmaNiShu niShkeShu bhUShaNeShvasicharmasu |
teShAmAdityavarNAbhA marIchyaH prachakAshire || 35||

tatprakIrNapatAkAnAM rathavAraNavAjinAm |
balAkAshabalAbhrAbhaM dadRRishe rUpamAhave || 36||

narAneva narA jaghnurudagrAshcha hayA hayAn |
rathA.nshcha rathino jaghnurvAraNA varavAraNAn || 37||

samuchChritapatAkAnAM gajAnAM paramadvipaiH |
kShaNena tumulo ghoraH sa~NgrAmaH samavartata || 38||

teShAM sa.nsaktagAtrANAM karShatAmitaretaram |
dantasa~NghAtasa~NgharShAtsadhUmo.agnirajAyata || 39||

viprakIrNapatAkAste viShANajanitAgnayaH |
babhUvuH khaM samAsAdya savidyuta ivAmbudAH || 40||

vikSharadbhirnadadbhishcha nipatadbhishcha vAraNaiH |
sambabhUva mahI kIrNA meghairdyauriva shAradI || 41||

teShAmAhanyamAnAnAM bANatomaravRRiShTibhiH |
vAraNAnAM ravo jaj~ne meghAnAmiva samplave || 42||

tomarAbhihatAH kechidbANaishcha paramadvipAH |
vitresuH sarvabhUtAnAM shabdamevApare.avrajan || 43||

viShANAbhihatAshchApi kechittatra gajA gajaiH |
chakrurArtasvaraM ghoramutpAtajaladA iva || 44||

pratIpaM hriyamANAshcha vAraNA varavAraNaiH |
unmathya punarAjahruH preritAH paramA~NkushaiH || 45||

mahAmAtrA mahAmAtraistADitAH sharatomaraiH |
gajebhyaH pRRithivIM jagmurmuktapraharaNA~NkushAH || 46||

nirmanuShyAshcha mAta~NgA vinadantastatastataH |
ChinnAbhrANIva sampetuH sampravishya parasparam || 47||

hatAnparivahantashcha yantritAH paramAyudhaiH |
disho jagmurmahAnAgAH kechidekacharA iva || 48||

tADitAstADyamAnAshcha tomararShTiparashvadhaiH |
peturArtasvaraM kRRitvA tadA vishasane gajAH || 49||

teShAM shailopamaiH kAyairnipatadbhiH samantataH |
AhatA sahasA bhUmishchakampe cha nanAda cha || 50||

sAditaiH sagajArohaiH sapatAkaiH samantataH |
mAta~NgaiH shushubhe bhUmirvikIrNairiva parvataiH || 51||

gajasthAshcha mahAmAtrA nirbhinnahRRidayA raNe |
rathibhiH pAtitA bhallairvikIrNA~NkushatomarAH || 52||

krau~nchavadvinadanto.anye nArAchAbhihatA gajAH |
parAnsvA.nshchApi mRRidnantaH paripeturdisho dasha || 53||

gajAshvarathasa~NghAnAM sharIraughasamAvRRitA |
babhUva pRRithivI rAjanmA.nsashoNitakardamA || 54||

pramathya cha viShANAgraiH samutkShipya cha vAraNaiH |
sachakrAshcha vichakrAshcha rathaireva mahArathAH || 55||

rathAshcha rathibhirhInA nirmanuShyAshcha vAjinaH |
hatArohAshcha mAta~NgA disho jagmuH sharAturAH || 56||

jaghAnAtra pitA putraM putrashcha pitaraM tathA |
ityAsIttumulaM yuddhaM na praj~nAyata ki~nchana || 57||

A gulphebhyo.avasIdanta narAH shoNitakardame |
dIpyamAnaiH parikShiptA dAvairiva mahAdrumAH || 58||

shoNitaiH sichyamAnAni vastrANi kavachAni cha |
ChatrANi cha patAkAshcha sarvaM raktamadRRishyata || 59||

hayaughAshcha rathaughAshcha naraughAshcha nipAtitAH |
sa.nvRRittAH punarAvRRittA bahudhA rathanemibhiH || 60||

sa gajaughamahAvegaH parAsunarashaivalaH |
rathaughatumulAvartaH prababhau sainyasAgaraH || 61||

taM vAhanamahAnaubhiryodhA jayadhanaiShiNaH |
avagAhyAvamajjanto naiva mohaM prachakrire || 62||

sharavarShAbhivRRiShTeShu yodheShvajitalakShmasu |
na hi svachittatAM lebhe kashchidAhatalakShaNaH || 63||

vartamAne tathA yuddhe ghorarUpe bhaya~Nkare |
mohayitvA parAndroNo yudhiShThiramupAdravat || 64||

\hrule

\medskip
                  20
\medskip

sa~njaya uvAcha||

tato yudhiShThiro droNaM dRRiShTvAntikamupAgatam |
mahatA sharavarSheNa pratyagRRihNAdabhItavat || 1||

tato halahalAshabda AsIdyaudhiShThire bale |
jighRRikShati mahAsiMhe gajAnAmiva yUthapam || 2||

dRRiShTvA droNaM tataH shUraH satyajitsatyavikramaH |
yudhiShThiraM pariprepsumAchAryaM samupAdravat || 3||

tata AchAryapA~nchAlyau yuyudhAte parasparam |
vikShobhayantau tatsainyamindravairochanAviva || 4||

tataH satyajitaM tIkShNairdashabhirmarmabhedibhiH |
avidhyachChIghramAchAryashChittvAsya sasharaM dhanuH || 5||

sa shIghrataramAdAya dhanuranyatpratApavAn |
droNaM so.abhijaghAnAshu vi.nshadbhiH ka~NkapatribhiH || 6||

j~nAtvA satyajitA droNaM grasyamAnamivAhave |
vRRikaH sharashataistIkShNaiH pA~nchAlyo droNamardayat || 7||

sa~nChAdyamAnaM samare droNaM dRRiShTvA mahAratham |
chukrushuH pANDavA rAjanvastrANi dudhuvushcha ha || 8||

vRRikastu paramakruddho droNaM ShaShTyA stanAntare |
vivyAdha balavAnrAja.nstadadbhutamivAbhavat || 9||

droNastu sharavarSheNa ChAdyamAno mahArathaH |
vegaM chakre mahAvegaH krodhAdudvRRitya chakShuShI || 10||

tataH satyajitashchApaM ChittvA droNo vRRikasya cha |
ShaDbhiH sasUtaM sahayaM sharairdroNo.avadhIdvRRikam || 11||

athAnyaddhanurAdAya satyajidvegavattaram |
sAshvaM sasUtaM vishikhairdroNaM vivyAdha sadhvajam || 12||

sa tanna mamRRiShe droNaH pA~nchAlyenArdanaM mRRidhe |
tatastasya vinAshAya satvaraM vyasRRijachCharAn || 13||

hayAndhvajaM dhanurmuShTimubhau cha pArShNisArathI |
avAkirattato droNaH sharavarShaiH sahasrashaH || 14||

tathA sa~nChidyamAneShu kArmukeShu punaH punaH |
pA~nchAlyaH paramAstraj~naH shoNAshvaM samayodhayat || 15||

sa satyajitamAlakShya tathodIrNaM mahAhave |
ardhachandreNa chichCheda shirastasya mahAtmanaH || 16||

tasminhate mahAmAtre pA~nchAlAnAM ratharShabhe |
apAyAjjavanairashvairdroNAttrasto yudhiShThiraH || 17||

pA~nchAlAH kekayA matsyAshchedikArUShakosalAH |
yudhiShThiramudIkShanto hRRiShTA droNamupAdravan || 18||

tato yudhiShThiraprepsurAchAryaH shatrupUgahA |
vyadhamattAnyanIkAni tUlarAshimivAnilaH || 19||

nirdahantamanIkAni tAni tAni punaH punaH |
droNaM matsyAdavarajaH shatAnIko.abhyavartata || 20||

sUryarashmipratIkAshaiH karmAraparimArjitaiH |
ShaDbhiH sasUtaM sahayaM droNaM viddhvAnadadbhRRisham || 21||

tasya nAnadato droNaH shiraH kAyAtsakuNDalam |
kShureNApAharattUrNaM tato matsyAH pradudruvuH || 22||

matsyA~njitvAjayachchedInkArUShAnkekayAnapi |
pA~nchAlAnsRRi~njayAnpANDUnbhAradvAjaH punaH punaH || 23||

taM dahantamanIkAni kruddhamagniM yathA vanam |
dRRiShTvA rukmarathaM kruddhaM samakampanta sRRi~njayAH || 24||

uttamaM hyAdadhAnasya dhanurasyAshukAriNaH |
jyAghoSho nighnato.amitrAndikShu sarvAsu shushruve || 25||

nAgAnashvAnpadAtI.nshcha rathino gajasAdinaH |
raudrA hastavatA muktAH pramathnanti sma sAyakAH || 26||

nAnadyamAnaH parjanyo mishravAto himAtyaye |
ashmavarShamivAvarShatpareShAM bhayamAdadhat || 27||

sarvA dishaH samacharatsainyaM vikShobhayanniva |
balI shUro maheShvAso mitrANAmabhaya~NkaraH || 28||

tasya vidyudivAbhreShu chApaM hemapariShkRRitam |
dikShu sarvAsvapashyAma droNasyAmitatejasaH || 29||

droNastu pANDavAnIke chakAra kadanaM mahat |
yathA daityagaNe viShNuH surAsuranamaskRRitaH || 30||

sa shUraH satyavAkprAj~no balavAnsatyavikramaH |
mahAnubhAvaH kAlAnte raudrIM bhIruvibhIShaNAm || 31||

kavachormidhvajAvartAM martyakUlApahAriNIm |
gajavAjimahAgrAhAmasimInAM durAsadAm || 32||

vIrAsthisharkarAM raudrAM bherImurajakachChapAm |
charmavarmaplavAM ghorAM keshashaivalashADvalAm || 33||

sharaughiNIM dhanuHsrotAM bAhupannagasa~NkulAm |
raNabhUmivahAM ghorAM kurusRRi~njayavAhinIm || 34||

manuShyashIrShapAShANAM shaktimInAM gadoDupAm || 34||

uShNIShaphenavasanAM niShkIrNAntrasarIsRRipAm |
vIrApahAriNImugrAM mA.nsashoNitakardamAm || 35||

hastigrAhAM ketuvRRikShAM kShatriyANAM nimajjanIm |
krUrAM sharIrasa~NghATAM sAdinakrAM duratyayAm || 36||

droNaH prAvartayattatra nadImantakagAminIm || 36||

kravyAdagaNasa~NghuShTAM shvashRRigAlagaNAyutAm |
niShevitAM mahAraudraiH pishitAshaiH samantataH || 37||

taM dahantamanIkAni rathodAraM kRRitAntavat |
sarvato.abhyadravandroNaM kuntIputrapurogamAH || 38||

tA.nstu shUrAnmaheShvAsA.nstAvakAbhyudyatAyudhAH |
rAjAno rAjaputrAshcha samantAtparyavArayan || 39||

tato droNaH satyasandhaH prabhinna iva ku~njaraH |
abhyatItya rathAnIkaM dRRiDhasenamapAtayat || 40||

tato rAjAnamAsAdya praharantamabhItavat |
avidhyannavabhiH kShemaM sa hataH prApatadrathAt || 41||

sa madhyaM prApya sainyAnAM sarvAH pravicharandishaH |
trAtA hyabhavadanyeShAM na trAtavyaH katha~nchana || 42||

shikhaNDinaM dvAdashabhirvi.nshatyA chottamaujasam |
vasudAnaM cha bhallena preShayadyamasAdanam || 43||

ashItyA kShatravarmANaM ShaDvi.nshatyA sudakShiNam |
kShatradevaM tu bhallena rathanIDAdapAharat || 44||

yudhAmanyuM chatuHShaShTyA tri.nshatA chaiva sAtyakim |
viddhvA rukmarathastUrNaM yudhiShThiramupAdravat || 45||

tato yudhiShThiraH kShipraM kitavo rAjasattamaH |
apAyAjjavanairashvaiH pA~nchAlyo droNamabhyayAt || 46||

taM droNaH sadhanuShkaM tu sAshvayantAramakShiNot |
sa hataH prApatadbhUmau rathAjjyotirivAmbarAt || 47||

tasminhate rAjaputre pA~nchAlAnAM yashaskare |
hata droNaM hata droNamityAsIttumulaM mahat || 48||

tA.nstathA bhRRishasa~NkruddhAnpA~nchAlAnmatsyakekayAn |
sRRi~njayAnpANDavA.nshchaiva droNo vyakShobhayadbalI || 49||

sAtyakiM chekitAnaM cha dhRRiShTadyumnashikhaNDinau |
vArdhakShemiM chitrasenaM senAbinduM suvarchasam || 50||

etA.nshchAnyA.nshcha subahUnnAnAjanapadeshvarAn |
sarvAndroNo.ajayadyuddhe kurubhiH parivAritaH || 51||

tAvakAstu mahArAja jayaM labdhvA mahAhave |
pANDaveyAnraNe jaghnurdravamANAnsamantataH || 52||

te dAnavA ivendreNa vadhyamAnA mahAtmanA |
pA~nchAlAH kekayA matsyAH samakampanta bhArata || 53||

\hrule

\medskip
                  21
\medskip

dhRRitarAShTra uvAcha||

bhAradvAjena bhagneShu pANDaveShu mahAmRRidhe |
pA~nchAleShu cha sarveShu kashchidanyo.abhyavartata || 1||

AryAM yuddhe matiM kRRitvA kShatriyANAM yashaskarIm |
asevitAM kApuruShaiH sevitAM puruSharShabhaiH || 2||

sa hi vIro naraH sUta yo bhagneShu nivartate |
aho nAsItpumAnkashchiddRRiShTvA droNaM vyavasthitam || 3||

jRRimbhamANamiva vyAghraM prabhinnamiva ku~njaram |
tyajantamAhave prANAnsaMnaddhaM chitrayodhinam || 4||

maheShvAsaM naravyAghraM dviShatAmaghavardhanam |
kRRitaj~naM satyanirataM duryodhanahitaiShiNam || 5||

bhAradvAjaM tathAnIke dRRiShTvA shUramavasthitam |
ke vIrAH saMnyavartanta tanmamAchakShva sa~njaya || 6||

sa~njaya uvAcha||

tAndRRiShTvA chalitAnsa~Nkhye praNunnAndroNasAyakaiH |
pA~nchAlAnpANDavAnmatsyAnsRRi~njayA.nshchedikekayAn || 7||

droNachApavimuktena sharaugheNAsuhAriNA |
sindhoriva mahaughena hriyamANAnyathA plavAn || 8||

kauravAH siMhanAdena nAnAvAdyasvanena cha |
rathadvipanarAshvaishcha sarvataH paryavArayan || 9||

tAnpashyansainyamadhyastho rAjA svajanasa.nvRRitaH |
duryodhano.abravItkarNaM prahRRiShTaH prahasanniva || 10||

pashya rAdheya pA~nchAlAnpraNunnAndroNasAyakaiH |
siMheneva mRRigAnvanyA.nstrAsitAndRRiDhadhanvanA || 11||

naite jAtu punaryuddhamIheyuriti me matiH |
yathA tu bhagnA droNena vAteneva mahAdrumAH || 12||

ardyamAnAH sharairete rukmapu~NkhairmahAtmanA |
pathA naikena gachChanti ghUrNamAnAstatastataH || 13||

saMniruddhAshcha kauravyairdroNena cha mahAtmanA |
ete.anye maNDalIbhUtAH pAvakeneva ku~njarAH || 14||

bhramarairiva chAviShTA droNasya nishitaiH sharaiH |
anyonyaM samalIyanta palAyanaparAyaNAH || 15||

eSha bhImo dRRiDhakrodho hInaH pANDavasRRi~njayaiH |
madIyairAvRRito yodhaiH karNa tarjayatIva mAm || 16||

vyaktaM droNamayaM lokamadya pashyati durmatiH |
nirAsho jIvitAnnUnamadya rAjyAchcha pANDavaH || 17||

karNa uvAcha||

naiSha jAtu mahAbAhurjIvannAhavamutsRRijet |
na chemAnpuruShavyAghra siMhanAdAnvishakShyate || 18||

na chApi pANDavA yuddhe bhajyeranniti me matiH |
shUrAshcha balavantashcha kRRitAstrA yuddhadurmadAH || 19||

viShAgnidyUtasa~NkleshAnvanavAsaM cha pANDavAH |
smaramANA na hAsyanti sa~NgrAmamiti me matiH || 20||

nikRRito hi mahAbAhuramitaujA vRRikodaraH |
varAnvarAnhi kaunteyo rathodArAnhaniShyati || 21||

asinA dhanuShA shaktyA hayairnAgairnarai rathaiH |
Ayasena cha daNDena vrAtAnvrAtAnhaniShyati || 22||

tamete chAnuvartante sAtyakipramukhA rathAH |
pA~nchAlAH kekayA matsyAH pANDavAshcha visheShataH || 23||

shUrAshcha balavantashcha vikrAntAshcha mahArathAH |
visheShatashcha bhImena sa.nrabdhenAbhichoditAH || 24||

te droNamabhivartante sarvataH kurupu~NgavAH |
vRRikodaraM parIpsantaH sUryamabhragaNA iva || 25||

ekAyanagatA hyete pIDayeyuryatavratam |
arakShyamANaM shalabhA yathA dIpaM mumUrShavaH || 26||

asa.nshayaM kRRitAstrAshcha paryAptAshchApi vAraNe || 26||

atibhAraM tvahaM manye bhAradvAje samAhitam |
te shIghramanugachChAmo yatra droNo vyavasthitaH || 27||

kAkA iva mahAnAgaM mA vai hanyuryatavratam || 27||

sa~njaya uvAcha||

rAdheyasya vachaH shrutvA rAjA duryodhanastadA |
bhrAtRRibhiH sahito rAjanprAyAddroNarathaM prati || 28||

tatrArAvo mahAnAsIdekaM droNaM jighA.nsatAm |
pANDavAnAM nivRRittAnAM nAnAvarNairhayottamaiH || 29||

\hrule

\medskip
                  22
\medskip

dhRRitarAShTra uvAcha||

sarveShAmeva me brUhi rathachihnAni sa~njaya |
ye droNamabhyavartanta kruddhA bhImapurogamAH || 1||

sa~njaya uvAcha||

RRishyavarNairhayairdRRiShTvA vyAyachChantaM vRRikodaram |
rajatAshvastataH shUraH shaineyaH saMnyavartata || 2||

darshanIyAstu kAmbojAH shukapatraparichChadAH |
vahanto nakulaM shIghraM tAvakAnabhidudruvuH || 3||

kRRiShNAstu meghasa~NkAshAH sahadevamudAyudham |
bhImavegA naravyAghramavahanvAtaraMhasaH || 4||

hemottamapratichChannairhayairvAtasamairjave |
abhyavartanta sainyAni sarvANyeva yudhiShThiram || 5||

rAj~nastvanantaraM rAjA pA~nchAlyo drupado.abhavat |
jAtarUpamayachChatraH sarvaiH svairabhirakShitaH || 6||

lalAmairharibhiryuktaiH sarvashabdakShamairyudhi |
rAj~nAM madhye maheShvAsaH shAntabhIrabhyavartata || 7||

taM virATo.anvayAtpashchAtsaha shUrairmahArathaiH |
kekayAshcha shikhaNDI cha dhRRiShTaketustathaiva cha || 8||

svaiH svaiH sainyaiH parivRRitA matsyarAjAnamanvayuH || 8||

te tu pATalapuShpANAM samavarNA hayottamAH |
vahamAnA vyarAjanta matsyasyAmitraghAtinaH || 9||

hAridrasamavarNAstu javanA hemamAlinaH |
putraM virATarAjasya satvarAH samudAvahan || 10||

indragopakavarNaistu bhrAtaraH pa~ncha kekayAH |
jAtarUpasamAbhAsaH sarve lohitakadhvajAH || 11||

te hemamAlinaH shUrAH sarve yuddhavishAradAH |
varShanta iva jImUtAH pratyadRRishyanta da.nshitAH || 12||

AmapAtranibhAkArAH pA~nchAlyamamitaujasam |
dAntAstAmrAruNA yuktAH shikhaNDinamudAvahan || 13||

tathA dvAdashasAhasrAH pA~nchAlAnAM mahArathAH |
teShAM tu ShaTsahasrANi ye shikhaNDinamanvayuH || 14||

putraM tu shishupAlasya narasiMhasya mAriSha |
AkrIDanto vahanti sma sAra~NgashabalA hayAH || 15||

dhRRiShTaketushcha chedInAmRRiShabho.atibaloditaH |
kAmbojaiH shabalairashvairabhyavartata durjayaH || 16||

bRRihatkShatraM tu kaikeyaM sukumAraM hayottamAH |
palAladhUmavarNAbhAH saindhavAH shIghramAvahan || 17||

mallikAkShAH padmavarNA bAhlijAtAH svala~NkRRitAH |
shUraM shikhaNDinaH putraM kShatradevamudAvahan || 18||

yuvAnamavahanyuddhe krau~nchavarNA hayottamAH |
kAshyasyAbhibhuvaH putraM sukumAraM mahAratham || 19||

shvetAstu prativindhyaM taM kRRiShNagrIvA manojavAH |
yantuH preShyakarA rAjanrAjaputramudAvahan || 20||

sutasomaM tu yaM dhaumyAtpArthaH putramayAchata |
mAShapuShpasavarNAstamavahanvAjino raNe || 21||

sahasrasomapratimA babhUvuH  pure kurUNAmudayendunAmni |
tasmi~njAtaH somasa~Nkrandamadhye  yasmAttasmAtsutasomo.abhavatsaH || 22||

nAkuliM tu shatAnIkaM shAlapuShpanibhA hayAH |
AdityataruNaprakhyAH shlAghanIyamudAvahan || 23||

kA~nchanapratimairyoktrairmayUragrIvasaMnibhAH |
draupadeyaM naravyAghraM shrutakarmANamAvahan || 24||

shrutakIrtiM shrutanidhiM draupadeyaM hayottamAH |
UhuH pArthasamaM yuddhe chAShapatranibhA hayAH || 25||

yamAhuradhyardhaguNaM kRRiShNAtpArthAchcha sa.nyuge |
abhimanyuM pisha~NgAstaM kumAramavahanraNe || 26||

ekastu dhArtarAShTrebhyaH pANDavAnyaH samAshritaH |
taM bRRihanto mahAkAyA yuyutsumavahanraNe || 27||

palAlakANDavarNAstu vArdhakShemiM tarasvinam |
UhuH sutumule yuddhe hayA hRRiShTAH svala~NkRRitAH || 28||

kumAraM shitipAdAstu rukmapatrairurashChadaiH |
sauchittimavahanyuddhe yantuH preShyakarA hayAH || 29||

rukmapRRiShThAvakIrNAstu kausheyasadRRishA hayAH |
suvarNamAlinaH kShAntAH shreNimantamudAvahan || 30||

rukmamAlAdharAH shUrA hemavarNAH svala~NkRRitAH |
kAshirAjaM hayashreShThAH shlAghanIyamudAvahan || 31||

astrANAM cha dhanurvede brAhme vede cha pAragam |
taM satyadhRRitimAyAntamaruNAH samudAvahan || 32||

yaH sa pA~nchAlasenAnIrdroNama.nshamakalpayat |
pArAvatasavarNAshvA dhRRiShTadyumnamudAvahan || 33||

tamanvayAtsatyadhRRitiH sauchittiryuddhadurmadaH |
shreNimAnvasudAnashcha putraH kAshyasya chAbhibho || 34||

yuktaiH paramakAmbojairjavanairhemamAlibhiH |
bhIShayanto dviShatsainyaM yamavaishravaNopamAH || 35||

prabhadrakAstu pA~nchAlAH ShaTsahasrANyudAyudhAH |
nAnAvarNairhayashreShThairhemachitrarathadhvajAH || 36||

sharavrAtairvidhunvantaH shatrUnvitatakArmukAH |
samAnamRRityavo bhUtvA dhRRiShTadyumnaM samanvayuH || 37||

babhrukausheyavarNAstu suvarNavaramAlinaH |
UhuraglAnamanasashchekitAnaM hayottamAH || 38||

indrAyudhasavarNaistu kuntibhojo hayottamaiH |
AyAtsuvashyaiH purujinmAtulaH savyasAchinaH || 39||

antarikShasavarNAstu tArakAchitritA iva |
rAjAnaM rochamAnaM te hayAH sa~Nkhye samAvahan || 40||

karburAH shitipAdAstu svarNajAlaparichChadAH |
jArAsandhiM hayashreShThAH sahadevamudAvahan || 41||

ye tu puShkaranAlasya samavarNA hayottamAH |
jave shyenasamAshchitrAH sudAmAnamudAvahan || 42||

shashalohitavarNAstu pANDurodgatarAjayaH |
pA~nchAlyaM gopateH putraM siMhasenamudAvahan || 43||

pA~nchAlAnAM naravyAghro yaH khyAto janamejayaH |
tasya sarShapapuShpANAM tulyavarNA hayottamAH || 44||

mAShavarNAstu javanA bRRihanto hemamAlinaH |
dadhipRRiShThAshchandramukhAH pA~nchAlyamavahandrutam || 45||

shUrAshcha bhadrakAshchaiva sharakANDanibhA hayAH |
padmaki~njalkavarNAbhA daNDadhAramudAvahan || 46||

bibhrato hemamAlAshcha chakravAkodarA hayAH |
kosalAdhipateH putraM sukShatraM vAjino.avahan || 47||

shabalAstu bRRihanto.ashvA dAntA jAmbUnadasrajaH |
yuddhe satyadhRRitiM kShaimimavahanprA.nshavaH shubhAH || 48||

ekavarNena sarveNa dhvajena kavachena cha |
ashvaishcha dhanuShA chaiva shuklaiH shuklo nyavartata || 49||

samudrasenaputraM tu sAmudrA rudratejasam |
ashvAH shashA~NkasadRRishAshchandradevamudAvahan || 50||

nIlotpalasavarNAstu tapanIyavibhUShitAH |
shaibyaM chitrarathaM yuddhe chitramAlyAvahanhayAH || 51||

kalAyapuShpavarNAstu shvetalohitarAjayaH |
rathasenaM hayashreShThAH samUhuryuddhadurmadam || 52||

yaM tu sarvamanuShyebhyaH prAhuH shUrataraM nRRipam |
taM paTachcharahantAraM shukavarNAvahanhayAH || 53||

chitrAyudhaM chitramAlyaM chitravarmAyudhadhvajam |
UhuH ki.nshukapuShpANAM tulyavarNA hayottamAH || 54||

ekavarNena sarveNa dhvajena kavachena cha |
dhanuShA rathavAhaishcha nIlairnIlo.abhyavartata || 55||

nAnArUpai ratnachitrairvarUthadhvajakArmukaiH |
vAjidhvajapatAkAbhishchitraishchitro.abhyavartata || 56||

ye tu puShkarapatrasya tulyavarNA hayottamAH |
te rochamAnasya sutaM hemavarNamudAvahan || 57||

yodhAshcha bhadrakArAshcha sharadaNDAnudaNDajAH |
shvetANDAH kukkuTANDAbhA daNDaketumudAvahan || 58||

ATarUShakapuShpAbhA hayAH pANDyAnuyAyinAm |
avahanrathamukhyAnAmayutAni chaturdasha || 59||

nAnArUpeNa varNena nAnAkRRitimukhA hayAH |
rathachakradhvajaM vIraM ghaTotkachamudAvahan || 60||

suvarNavarNA dharmaj~namanIkasthaM yudhiShThiram |
rAjashreShThaM hayashreShThAH sarvataH pRRiShThato.anvayuH || 61||

varNaishchochchAvachairdivyaiH sadashvAnAM prabhadrakAH || 61||

te yattA bhImasenena sahitAH kA~nchanadhvajAH |
pratyadRRishyanta rAjendra sendrA iva divaukasaH || 62||

atyarochata tAnsarvAndhRRiShTadyumnaH samAgatAn |
sarvANyapi cha sainyAni bhAradvAjo.atyarochata || 63||

\hrule

\medskip
                  23
\medskip

dhRRitarAShTra uvAcha||

vyathayeyurime senAM devAnAmapi sa.nyuge |
Ahave ye nyavartanta vRRikodaramukhA rathAH || 1||

samprayuktaH kilaivAyaM diShTairbhavati pUruShaH |
tasminneva tu sarvArthA dRRishyante vai pRRithagvidhAH || 2||

dIrghaM viproShitaH kAlamaraNye jaTilo.ajinI |
aj~nAtashchaiva lokasya vijahAra yudhiShThiraH || 3||

sa eva mahatIM senAM samAvartayadAhave |
kimanyaddaivasa.nyogAnmama putrasya chAbhavat || 4||

yukta eva hi bhAgyena dhruvamutpadyate naraH |
sa tathAkRRiShyate tena na yathA svayamichChati || 5||

dyUtavyasanamAsAdya kleshito hi yudhiShThiraH |
sa punarbhAgadheyena sahAyAnupalabdhavAn || 6||

ardhaM me kekayA labdhAH kAshikAH kosalAshcha ye |
chedayashchApare va~NgA mAmeva samupAshritAH || 7||

pRRithivI bhUyasI tAta mama pArthasya no tathA |
iti mAmabravItsUta mando duryodhanastadA || 8||

tasya senAsamUhasya madhye droNaH surakShitaH |
nihataH pArShatenAjau kimanyadbhAgadheyataH || 9||

madhye rAj~nAM mahAbAhuM sadA yuddhAbhinandinam |
sarvAstrapAragaM droNaM kathaM mRRityurupeyivAn || 10||

samanuprAptakRRichChro.ahaM saMmohaM paramaM gataH |
bhIShmadroNau hatau shrutvA nAhaM jIvitumutsahe || 11||

yanmA kShattAbravIttAta prapashyanputragRRiddhinam |
duryodhanena tatsarvaM prAptaM sUta mayA saha || 12||

nRRisha.nsaM tu paraM tatsyAttyaktvA duryodhanaM yadi |
putrasheShaM chikIrSheyaM kRRichChraM na maraNaM bhavet || 13||

yo hi dharmaM parityajya bhavatyarthaparo naraH |
so.asmAchcha hIyate lokAtkShudrabhAvaM cha gachChati || 14||

adya chApyasya rAShTrasya hatotsAhasya sa~njaya |
avasheShaM na pashyAmi kakude mRRidite sati || 15||

kathaM syAdavasheShaM hi dhuryayorabhyatItayoH |
yau nityamanujIvAmaH kShamiNau puruSharShabhau || 16||

vyaktameva cha me sha.nsa yathA yuddhamavartata |
ke.ayudhyanke vyapAkarShanke kShudrAH prAdravanbhayAt || 17||

dhana~njayaM cha me sha.nsa yadyachchakre ratharShabhaH |
tasmAdbhayaM no bhUyiShThaM bhrAtRRivyAchcha visheShataH || 18||

yathAsIchcha nivRRitteShu pANDaveShu cha sa~njaya |
mama sainyAvasheShasya saMnipAtaH sudAruNaH || 19||

mAmakAnAM cha ye shUrAH kA.nstatra samavArayan || 19||

\hrule

\medskip
                  24
\medskip

sa~njaya uvAcha||

mahadbhairavamAsInnaH saMnivRRitteShu pANDuShu |
dRRiShTvA droNaM ChAdyamAnaM tairbhAskaramivAmbudaiH || 1||

taishchoddhUtaM rajastIvramavachakre chamUM tava |
tato hatamamanyAma droNaM dRRiShTipathe hate || 2||

tA.nstu shUrAnmaheShvAsAnkrUraM karma chikIrShataH |
dRRiShTvA duryodhanastUrNaM svasainyaM samachUchudat || 3||

yathAshakti yathotsAhaM yathAsattvaM narAdhipAH |
vArayadhvaM yathAyogaM pANDavAnAmanIkinIm || 4||

tato durmarShaNo bhImamabhyagachChatsutastava |
ArAddRRiShTvA kiranbANairichChandroNasya jIvitam || 5||

taM bANairavatastAra kruddho mRRityumivAhave |
taM cha bhImo.atudadbANaistadAsIttumulaM mahat || 6||

ta IshvarasamAdiShTAH prAj~nAH shUrAH prahAriNaH |
bAhyaM mRRityubhayaM kRRitvA pratyatiShThanparAnyudhi || 7||

kRRitavarmA shineH putraM droNaprepsuM vishAM pate |
paryavArayadAyAntaM shUraM samitishobhanam || 8||

taM shaineyaH sharavrAtaiH kruddhaH kruddhamavArayat |
kRRitavarmA cha shaineyaM matto mattamiva dvipam || 9||

saindhavaH kShatradharmANamApatantaM sharaughiNam |
ugradhanvA maheShvAsaM yatto droNAdavArayat || 10||

kShatradharmA sindhupateshChittvA ketanakArmuke |
nArAchairbahubhiH kruddhaH sarvamarmasvatADayat || 11||

athAnyaddhanurAdAya saindhavaH kRRitahastavat |
vivyAdha kShatradharmANaM raNe sarvAyasaiH sharaiH || 12||

yuyutsuM pANDavArthAya yatamAnaM mahAratham |
subAhurbhrAtaraM shUraM yatto droNAdavArayat || 13||

subAhoH sadhanurbANAvasyataH parighopamau |
yuyutsuH shitapItAbhyAM kShurAbhyAmachChinadbhujau || 14||

rAjAnaM pANDavashreShThaM dharmAtmAnaM yudhiShThiram |
veleva sAgaraM kShubdhaM madrarATsamavArayat || 15||

taM dharmarAjo bahubhirmarmabhidbhiravAkirat |
madreshastaM chatuHShaShTyA sharairviddhvAnadadbhRRisham || 16||

tasya nAnadataH ketumuchchakarta sakArmukam |
kShurAbhyAM pANDavashreShThastata uchchukrushurjanAH || 17||

tathaiva rAjA bAhlIko rAjAnaM drupadaM sharaiH |
AdravantaM sahAnIkaM sahAnIko nyavArayat || 18||

tadyuddhamabhavadghoraM vRRiddhayoH sahasenayoH |
yathA mahAyUthapayordvipayoH samprabhinnayoH || 19||

vindAnuvindAvAvantyau virATaM matsyamArchChatAm |
sahasainyau sahAnIkaM yathendrAgnI purA balim || 20||

tadutpi~njalakaM yuddhamAsIddevAsuropamam |
matsyAnAM kekayaiH sArdhamabhItAshvarathadvipam || 21||

nAkuliM tu shatAnIkaM bhUtakarmA sabhApatiH |
asyantamiShujAlAni yAntaM droNAdavArayat || 22||

tato nakuladAyAdastribhirbhallaiH susa.nshitaiH |
chakre vibAhushirasaM bhUtakarmANamAhave || 23||

sutasomaM tu vikrAntamApatantaM sharaughiNam |
droNAyAbhimukhaM vIraM vivi.nshatiravArayat || 24||

sutasomastu sa~NkruddhaH svapitRRivyamajihmagaiH |
vivi.nshatiM sharairviddhvA nAbhyavartata da.nshitaH || 25||

atha bhImarathaH shAlvamAshugairAyasaiH shitaiH |
ShaDbhiH sAshvaniyantAramanayadyamasAdanam || 26||

shrutakarmANamAyAntaM mayUrasadRRishairhayaiH |
chaitrasenirmahArAja tava pautro nyavArayat || 27||

tau pautrau tava durdharShau parasparavadhaiShiNau |
pitR^INAmarthasiddhyarthaM chakraturyuddhamuttamam || 28||

tiShThantamagrato dRRiShTvA prativindhyaM tamAhave |
drauNirmAnaM pituH kurvanmArgaNaiH samavArayat || 29||

taM kruddhaH prativivyAdha prativindhyaH shitaiH sharaiH |
siMhalA~NgUlalakShmANaM piturarthe vyavasthitam || 30||

pravapanniva bIjAni bIjakAle nararShabha |
drauNAyanirdraupadeyaM sharavarShairavAkirat || 31||

yastu shUratamo rAjansenayorubhayormataH |
taM paTachcharahantAraM lakShmaNaH samavArayat || 32||

sa lakShmaNasyeShvasanaM ChittvA lakShma cha bhArata |
lakShmaNe sharajAlAni visRRijanbahvashobhata || 33||

vikarNastu mahAprAj~no yAj~naseniM shikhaNDinam |
paryavArayadAyAntaM yuvAnaM samare yuvA || 34||

tatastamiShujAlena yAj~naseniH samAvRRiNot |
vidhUya tadbANajAlaM babhau tava suto balI || 35||

a~Ngado.abhimukhaH shUramuttamaujasamAhave |
droNAyAbhimukhaM yAntaM vatsadantairavArayat || 36||

sa samprahArastumulastayoH puruShasiMhayoH |
sainikAnAM cha sarveShAM tayoshcha prItivardhanaH || 37||

durmukhastu maheShvAso vIraM purujitaM balI |
droNAyAbhimukhaM yAntaM kuntibhojamavArayat || 38||

sa durmukhaM bhruvormadhye nArAchena vyatADayat |
tasya tadvibabhau vaktraM sanAlamiva pa~Nkajam || 39||

karNastu kekayAnbhrAtR^Inpa~ncha lohitakadhvajAn |
droNAyAbhimukhaM yAtA~nsharavarShairavArayat || 40||

te chainaM bhRRishasa~NkruddhAH sharavrAtairavAkiran |
sa cha tA.nshChAdayAmAsa sharajAlaiH punaH punaH || 41||

naiva karNo na te pa~ncha dadRRishurbANasa.nvRRitAH |
sAshvasUtadhvajarathAH parasparasharAchitAH || 42||

putraste durjayashchaiva jayashcha vijayashcha ha |
nIlaM kAshyaM jayaM shUrAstrayastrInpratyavArayan || 43||

tadyuddhamabhavadghoramIkShitRRiprItivardhanam |
siMhavyAghratarakShUNAM yathebhamahiSharShabhaiH || 44||

kShemadhUrtibRRihantau tau bhrAtarau sAtvataM yudhi |
droNAyAbhimukhaM yAntaM sharaistIkShNaistatakShatuH || 45||

tayostasya cha tadyuddhamatyadbhutamivAbhavat |
siMhasya dvipamukhyAbhyAM prabhinnAbhyAM yathA vane || 46||

rAjAnaM tu tathAmbaShThamekaM yuddhAbhinandinam |
chedirAjaH sharAnasyankruddho droNAdavArayat || 47||

tamambaShTho.asthibhedinyA niravidhyachChalAkayA |
sa tyaktvA sasharaM chApaM rathAdbhUmimathApatat || 48||

vArdhakShemiM tu vArShNeyaM kRRipaH shAradvataH sharaiH |
akShudraH kShudrakairdroNAtkruddharUpamavArayat || 49||

yudhyantau kRRipavArShNeyau ye.apashya.nshchitrayodhinau |
te yuddhasaktamanaso nAnyA bubudhire kriyAH || 50||

saumadattistu rAjAnaM maNimantamatandritam |
paryavArayadAyAntaM yasho droNasya vardhayan || 51||

sa saumadattestvaritashChittveShvasanaketane |
punaH patAkAM sUtaM cha ChatraM chApAtayadrathAt || 52||

athAplutya rathAttUrNaM yUpaketuramitrahA |
sAshvasUtadhvajarathaM taM chakarta varAsinA || 53||

rathaM cha svaM samAsthAya dhanurAdAya chAparam |
svayaM yachChanhayAnrAjanvyadhamatpANDavIM chamUm || 54||

musalairmudgaraishchakrairbhiNDipAlaiH parashvadhaiH |
pA.nsuvAtAgnisalilairbhasmaloShThatRRiNadrumaiH || 55||

Arujanprarujanbha~njannighnanvidrAvayankShipan |
senAM vibhIShayannAyAddroNaprepsurghaTotkachaH || 56||

taM tu nAnApraharaNairnAnAyuddhavisheShaNaiH |
rAkShasaM rAkShasaH kruddhaH samAjaghne hyalambusaH || 57||

tayostadabhavadyuddhaM rakShogrAmaNimukhyayoH |
tAdRRigyAdRRikpurA vRRittaM shambarAmararAjayoH || 58||

evaM dva.ndvashatAnyAsanrathavAraNavAjinAm |
padAtInAM cha bhadraM te tava teShAM cha sa~Nkulam || 59||

naitAdRRisho dRRiShTapUrvaH sa~NgrAmo naiva cha shrutaH |
droNasyAbhAvabhAveShu prasaktAnAM yathAbhavat || 60||

idaM ghoramidaM chitramidaM raudramiti prabho |
tatra yuddhAnyadRRishyanta pratatAni bahUni cha || 61||

\hrule

\medskip
                  25
\medskip

dhRRitarAShTra uvAcha||

teShvevaM saMnivRRitteShu pratyudyAteShu bhAgashaH |
kathaM yuyudhire pArthA mAmakAshcha tarasvinaH || 1||

kimarjunashchApyakarotsa.nshaptakabalaM prati |
sa.nshaptakA vA pArthasya kimakurvata sa~njaya || 2||

sa~njaya uvAcha||

tathA teShu nivRRitteShu pratyudyAteShu bhAgashaH |
svayamabhyadravadbhImaM nAgAnIkena te sutaH || 3||

sa nAga iva nAgena govRRiSheNeva govRRiShaH |
samAhUtaH svayaM rAj~nA nAgAnIkamupAdravat || 4||

sa yuddhakushalaH pArtho bAhuvIryeNa chAnvitaH |
abhinatku~njarAnIkamachireNaiva mAriSha || 5||

te gajA girisa~NkAshAH kSharantaH sarvato madam |
bhImasenasya nArAchairvimukhA vimadIkRRitAH || 6||

vidhamedabhrajAlAni yathA vAyuH samantataH |
vyadhamattAnyanIkAni tathaiva pavanAtmajaH || 7||

sa teShu visRRijanbANAnbhImo nAgeShvashobhata |
bhuvaneShviva sarveShu gabhastInudito raviH || 8||

te bhImabANaiH shatashaH sa.nsyUtA vibabhurgajAH |
gabhastibhirivArkasya vyomni nAnAbalAhakAH || 9||

tathA gajAnAM kadanaM kurvANamanilAtmajam |
kruddho duryodhano.abhyetya pratyavidhyachChitaiH sharaiH || 10||

tataH kShaNena kShitipaM kShatajapratimekShaNaH |
kShayaM ninIShurnishitairbhImo vivyAdha patribhiH || 11||

sa sharArpitasarvA~NgaH kruddho vivyAdha pANDavam |
nArAchairarkarashmyAbhairbhImasenaM smayanniva || 12||

tasya nAgaM maNimayaM ratnachitraM dhvaje sthitam |
bhallAbhyAM kArmukaM chaiva kShipraM chichCheda pANDavaH || 13||

duryodhanaM pIDyamAnaM dRRiShTvA bhImena mAriSha |
chukShobhayiShurabhyAgAda~Ngo mAta~NgamAsthitaH || 14||

tamApatantaM mAta~Ngamambudapratimasvanam |
kumbhAntare bhImaseno nArAchenArdayadbhRRisham || 15||

tasya kAyaM vinirbhidya mamajja dharaNItale |
tataH papAta dvirado vajrAhata ivAchalaH || 16||

tasyAvarjitanAgasya mlechChasyAvapatiShyataH |
shirashchichCheda bhallena kShiprakArI vRRikodaraH || 17||

tasminnipatite vIre samprAdravata sA chamUH |
sambhrAntAshvadviparathA padAtInavamRRidnatI || 18||

teShvanIkeShu sarveShu vidravatsu samantataH |
prAgjyotiShastato bhImaM ku~njareNa samAdravat || 19||

yena nAgena maghavAnajayaddaityadAnavAn |
sa nAgapravaro bhImaM sahasA samupAdravat || 20||

shravaNAbhyAmatho padbhyAM saMhatena kareNa cha |
vyAvRRittanayanaH kruddhaH pradahanniva pANDavam || 21||

tataH sarvasya sainyasya nAdaH samabhavanmahAn |
hA hA vinihato bhImaH ku~njareNeti mAriSha || 22||

tena nAdena vitrastA pANDavAnAmanIkinI |
sahasAbhyadravadrAjanyatra tasthau vRRikodaraH || 23||

tato yudhiShThiro rAjA hataM matvA vRRikodaram |
bhagadattaM sapA~nchAlaH sarvataH samavArayat || 24||

taM rathai rathinAM shreShThAH parivArya samantataH |
avAkira~nsharaistIkShNaiH shatasho.atha sahasrashaH || 25||

sa vighAtaM pRRiShatkAnAma~Nkushena samAcharan |
gajena pANDupA~nchAlAnvyadhamatparvateshvaraH || 26||

tadadbhutamapashyAma bhagadattasya sa.nyuge |
tathA vRRiddhasya charitaM ku~njareNa vishAM pate || 27||

tato rAjA dashArNAnAM prAgjyotiShamupAdravat |
tiryagyAtena nAgena samadenAshugAminA || 28||

tayoryuddhaM samabhavannAgayorbhImarUpayoH |
sapakShayoH parvatayoryathA sadrumayoH purA || 29||

prAgjyotiShapaternAgaH saMnipatyApavRRitya cha |
pArshve dashArNAdhipaterbhittvA nAgamapAtayat || 30||

tomaraiH sUryarashmyAbhairbhagadatto.atha saptabhiH |
jaghAna dviradasthaM taM shatruM prachalitAsanam || 31||

upasRRitya tu rAjAnaM bhagadattaM yudhiShThiraH |
rathAnIkena mahatA sarvataH paryavArayat || 32||

sa ku~njarastho rathibhiH shushubhe sarvato vRRitaH |
parvate vanamadhyastho jvalanniva hutAshanaH || 33||

maNDalaM sarvataH shliShTaM rathinAmugradhanvinAm |
kiratAM sharavarShANi sa nAgaH paryavartata || 34||

tataH prAgjyotiSho rAjA parigRRihya dviparShabham |
preShayAmAsa sahasA yuyudhAnarathaM prati || 35||

shineH pautrasya tu rathaM parigRRihya mahAdvipaH |
abhichikShepa vegena yuyudhAnastvapAkramat || 36||

bRRihataH saindhavAnashvAnsamutthApya tu sArathiH |
tasthau sAtyakimAsAdya samplutastaM rathaM punaH || 37||

sa tu labdhvAntaraM nAgastvarito rathamaNDalAt |
nishchakrAma tataH sarvAnparichikShepa pArthivAn || 38||

te tvAshugatinA tena trAsyamAnA nararShabhAH |
tamekaM dviradaM sa~Nkhye menire shatasho nRRipAH || 39||

te gajasthena kAlyante bhagadattena pANDavAH |
airAvatasthena yathA devarAjena dAnavAH || 40||

teShAM pradravatAM bhImaH pA~nchAlAnAmitastataH |
gajavAjikRRitaH shabdaH sumahAnsamajAyata || 41||

bhagadattena samare kAlyamAneShu pANDuShu |
prAgjyotiShamabhikruddhaH punarbhImaH samabhyayAt || 42||

tasyAbhidravato vAhAnhastamuktena vAriNA |
siktvA vyatrAsayannAgaste pArthamahara.nstataH || 43||

tatastamabhyayAttUrNaM ruchiparvAkRRitIsutaH |
samukSha~nsharavarSheNa rathastho.antakasaMnibhaH || 44||

tato ruchiraparvANaM shareNa nataparvaNA |
suparvA parvatapatirninye vaivasvatakShayam || 45||

tasminnipatite vIre saubhadro draupadIsutAH |
chekitAno dhRRiShTaketuryuyutsushchArdayandvipam || 46||

ta enaM sharadhArAbhirdhArAbhiriva toyadAH |
siShichurbhairavAnnAdAnvinadanto jighA.nsavaH || 47||

tataH pArShNya~NkushA~NguShThaiH kRRitinA chodito dvipaH |
prasAritakaraH prAyAtstabdhakarNekShaNo drutam || 48||

so.adhiShThAya padA vAhAnyuyutsoH sUtamArujat |
putrastu tava sambhrAntaH saubhadrasyApluto ratham || 49||

sa ku~njarastho visRRijanniShUnariShu pArthivaH |
babhau rashmInivAdityo bhuvaneShu samutsRRijan || 50||

tamArjunirdvAdashabhiryuyutsurdashabhiH sharaiH |
tribhistribhirdraupadeyA dhRRiShTaketushcha vivyadhuH || 51||

so.ariyatnArpitairbANairAchito dvirado babhau |
sa.nsyUta iva sUryasya rashmibhirjalado mahAn || 52||

niyantuH shilpayatnAbhyAM preShito.arisharArditaH |
parichikShepa tAnnAgaH sa ripUnsavyadakShiNam || 53||

gopAla iva daNDena yathA pashugaNAnvane |
AveShTayata tAM senAM bhagadattastathA muhuH || 54||

kShipraM shyenAbhipannAnAM vAyasAnAmiva svanaH |
babhUva pANDaveyAnAM bhRRishaM vidravatAM svanaH || 55||

sa nAgarAjaH pravarA~NkushAhataH  purA sapakSho.adrivaro yathA nRRipa |
bhayaM tathA ripuShu samAdadhadbhRRishaM  vaNiggaNAnAM kShubhito yathArNavaH || 56||

tato dhvanirdviradarathAshvapArthivai rbhayAddravadbhirjanito.atibhairavaH |
kShitiM viyaddyAM vidisho dishastathA  samAvRRiNotpArthiva sa.nyuge tadA || 57||

sa tena nAgapravareNa pArthivo  bhRRishaM jagAhe dviShatAmanIkinIm |
purA suguptAM vibudhairivAhave  virochano devavarUthinImiva || 58||

bhRRishaM vavau jvalanasakho viyadrajaH  samAvRRiNonmuhurapi chaiva sainikAn |
tamekanAgaM gaNasho yathA gajAH  samantato drutamiva menire janAH || 59||

\hrule

\medskip
                  26
\medskip

sa~njaya uvAcha||

yanmAM pArthasya sa~NgrAme karmANi paripRRichChasi |
tachChRRiNuShva mahArAja pArtho yadakaronmRRidhe || 1||

rajo dRRiShTvA samudbhUtaM shrutvA cha gajanisvanam |
bhajyatAM bhagadattena kaunteyaH kRRiShNamabravIt || 2||

yathA prAgjyotiSho rAjA gajena madhusUdana |
tvaramANo.abhyatikrAnto dhruvaM tasyaiSha nisvanaH || 3||

indrAdanavaraH sa~Nkhye gajayAnavishAradaH |
prathamo vA dvitIyo vA pRRithivyAmiti me matiH || 4||

sa chApi dviradashreShThaH sadApratigajo yudhi |
sarvashabdAtigaH sa~Nkhye kRRitakarmA jitaklamaH || 5||

sahaH shastranipAtAnAmagnisparshasya chAnagha |
sa pANDavabalaM vyaktamadyaiko nAshayiShyati || 6||

na chAvAbhyAmRRite.anyo.asti shaktastaM pratibAdhitum |
tvaramANastato yAhi yataH prAgjyotiShAdhipaH || 7||

shakrasakhyAddvipabalairvayasA chApi vismitam |
adyainaM preShayiShyAmi balahantuH priyAtithim || 8||

vachanAdatha kRRiShNastu prayayau savyasAchinaH |
dAryate bhagadattena yatra pANDavavAhinI || 9||

taM prayAntaM tataH pashchAdAhvayanto mahArathAH |
sa.nshaptakAH samArohansahasrANi chaturdasha || 10||

dashaiva tu sahasrANi trigartAnAM narAdhipa |
chatvAri tu sahasrANi vAsudevasya ye.anugAH || 11||

dAryamANAM chamUM dRRiShTvA bhagadattena mAriSha |
AhUyamAnasya cha tairabhavaddhRRidayaM dvidhA || 12||

kiM nu shreyaskaraM karma bhavediti vichintayan |
ito vA vinivarteyaM gachCheyaM vA yudhiShThiram || 13||

tasya buddhyA vichAryaitadarjunasya kurUdvaha |
abhavadbhUyasI buddhiH sa.nshaptakavadhe sthirA || 14||

sa saMnivRRittaH sahasA kapipravaraketanaH |
eko rathasahasrANi nihantuM vAsavI raNe || 15||

sA hi duryodhanasyAsInmatiH karNasya chobhayoH |
arjunasya vadhopAye tena dvaidhamakalpayat || 16||

sa tu sa.nvartayAmAsa dvaidhIbhAvena pANDavaH |
rathena tu rathAgryANAmakarottAM mRRiShA tadA || 17||

tataH shatasahasrANi sharANAM nataparvaNAm |
vyasRRijannarjune rAjansa.nshaptakamahArathAH || 18||

naiva kuntIsutaH pArtho naiva kRRiShNo janArdanaH |
na hayA na ratho rAjandRRishyante sma sharaishchitAH || 19||

yadA mohamanuprAptaH sasvedashcha janArdanaH |
tatastAnprAyashaH pArtho vajrAstreNa nijaghnivAn || 20||

shatashaH pANayashChinnAH seShujyAtalakArmukAH |
ketavo vAjinaH sUtA rathinashchApatankShitau || 21||

drumAchalAgrAmbudharaiH samarUpAH sukalpitAH |
hatArohAH kShitau peturdvipAH pArthasharAhatAH || 22||

vipraviddhakuthAvalgAshChinnabhANDAH parAsavaH |
sArohAsturagAH peturmathitAH pArthamArgaNaiH || 23||

sarShTicharmAsinakharAH samudgaraparashvadhAH |
sa~nChinnA bAhavaH peturnRRiNAM bhallaiH kirITinA || 24||

bAlAdityAmbujendUnAM tulyarUpANi mAriSha |
sa~nChinnAnyarjunasharaiH shirA.nsyurvIM prapedire || 25||

jajvAlAla~NkRRitaiH senA patribhiH prANabhojanaiH |
nAnAli~NgaistadAmitrAnkruddhe nighnati phalgune || 26||

kShobhayantaM tadA senAM dviradaM nalinImiva |
dhana~njayaM bhUtagaNAH sAdhu sAdhvityapUjayan || 27||

dRRiShTvA tatkarma pArthasya vAsavasyeva mAdhavaH |
vismayaM paramaM gatvA talamAhatya pUjayat || 28||

tataH sa.nshaptakAnhatvA bhUyiShThaM ye vyavasthitAH |
bhagadattAya yAhIti pArthaH kRRiShNamachodayat || 29||

\hrule

\medskip
                  27
\medskip

sa~njaya uvAcha||

yiyAsatastataH kRRiShNaH pArthasyAshvAnmanojavAn |
apraiShIddhemasa~nChannAndroNAnIkAya pANDurAn || 1||

taM prayAntaM kurushreShThaM svA.nstrAtuM droNatApitAn |
susharmA bhrAtRRibhiH sArdhaM yuddhArthI pRRiShThato.anvayAt || 2||

tataH shvetahayaH kRRiShNamabravIdajitaM jayaH |
eSha mAM bhrAtRRibhiH sArdhaM susharmAhvayate.achyuta || 3||

dIryate chottareNaitatsainyaM naH shatrusUdana |
dvaidhIbhUtaM mano me.adya kRRitaM sa.nshaptakairidam || 4||

kiM nu sa.nshaptakAnhanmi svAnrakShAmyahitArditAn |
iti me tvaM mataM vettha tatra kiM sukRRitaM bhavet || 5||

evamuktastu dAshArhaH syandanaM pratyavartayat |
yena trigartAdhipatiH pANDavaM samupAhvayat || 6||

tato.arjunaH susharmANaM viddhvA saptabhirAshugaiH |
dhvajaM dhanushchAsya tathA kShurAbhyAM samakRRintata || 7||

trigartAdhipateshchApi bhrAtaraM ShaDbhirAyasaiH |
sAshvaM sasUtaM tvaritaH pArthaH praiShIdyamakShayam || 8||

tato bhujagasa~NkAshAM susharmA shaktimAyasIm |
chikShepArjunamAdishya vAsudevAya tomaram || 9||

shaktiM tribhiH sharaishChittvA tomaraM tribhirarjunaH |
susharmANaM sharavrAtairmohayitvA nyavartata || 10||

taM vAsavamivAyAntaM bhUrivarShasharaughiNam |
rAja.nstAvakasainyAnAM nograM kashchidavArayat || 11||

tato dhana~njayo bANaistata eva mahArathAn |
AyAdvinighnankauravyAndahankakShamivAnalaH || 12||

tasya vegamasahyaM tu kuntIputrasya dhImataH |
nAshaknuva.nste sa.nsoDhuM sparshamagneriva prajAH || 13||

sa.nveShTayannanIkAni sharavarSheNa pANDavaH |
suparNapAtavadrAjannAyAtprAgjyotiShaM prati || 14||

yattadAnAmayajjiShNurbharatAnAmapAyinAm |
dhanuH kShemakaraM sa~Nkhye dviShatAmashruvardhanam || 15||

tadeva tava putrasya rAjandurdyUtadevinaH |
kRRite kShatravinAshAya dhanurAyachChadarjunaH || 16||

tathA vikShobhyamANA sA pArthena tava vAhinI |
vyadIryata mahArAja naurivAsAdya parvatam || 17||

tato dasha sahasrANi nyavartanta dhanuShmatAm |
matiM kRRitvA raNe kruddhA vIrA jayaparAjaye || 18||

vyapetahRRidayatrAsa ApaddharmAtigo rathaH |
ArChatpArtho guruM bhAraM sarvabhArasaho yudhi || 19||

yathA naDavanaM kruddhaH prabhinnaH ShaShTihAyanaH |
mRRidnIyAttadvadAyastaH pArtho.amRRidnAchchamUM tava || 20||

tasminpramathite sainye bhagadatto narAdhipaH |
tena nAgena sahasA dhana~njayamupAdravat || 21||

taM rathena naravyAghraH pratyagRRihNAdabhItavat |
sa saMnipAtastumulo babhUva rathanAgayoH || 22||

kalpitAbhyAM yathAshAstraM rathena cha gajena cha |
sa~NgrAme cheraturvIrau bhagadattadhana~njayau || 23||

tato jImUtasa~NkAshAnnAgAdindra ivAbhibhUH |
abhyavarShachCharaugheNa bhagadatto dhana~njayam || 24||

sa chApi sharavarShaM tachCharavarSheNa vAsaviH |
aprAptameva chichCheda bhagadattasya vIryavAn || 25||

tataH prAgjyotiSho rAjA sharavarShaM nivArya tat |
sharairjaghne mahAbAhuM pArthaM kRRiShNaM cha bhArata || 26||

tataH sa sharajAlena mahatAbhyavakIrya tau |
chodayAmAsa taM nAgaM vadhAyAchyutapArthayoH || 27||

tamApatantaM dviradaM dRRiShTvA kruddhamivAntakam |
chakre.apasavyaM tvaritaH syandanena janArdanaH || 28||

samprAptamapi neyeSha parAvRRittaM mahAdvipam |
sArohaM mRRityusAtkartuM smarandharmaM dhana~njayaH || 29||

sa tu nAgo dviparathAnhayA.nshchArujya mAriSha |
prAhiNonmRRityulokAya tato.akrudhyaddhana~njayaH || 30||

\hrule

\medskip
                  28
\medskip

dhRRitarAShTra uvAcha||

tathA kruddhaH kimakarodbhagadattasya pANDavaH |
prAgjyotiSho vA pArthasya tanme sha.nsa yathAtatham || 1||

sa~njaya uvAcha||

prAgjyotiSheNa sa.nsaktAvubhau dAshArhapANDavau |
mRRityorivAntikaM prAptau sarvabhUtAni menire || 2||

tathA hi sharavarShANi pAtayatyanishaM prabho |
bhagadatto gajaskandhAtkRRiShNayoH syandanasthayoH || 3||

atha kArShNAyasairbANaiH pUrNakArmukaniHsRRitaiH |
avidhyaddevakIputraM hemapu~NkhaiH shilAshitaiH || 4||

agnisparshasamAstIkShNA bhagadattena choditAH |
nirbhidya devakIputraM kShitiM jagmuH sharAstataH || 5||

tasya pArtho dhanushChittvA sharAvApaM nihatya cha |
lADayanniva rAjAnaM bhagadattamayodhayat || 6||

so.arkarashminibhA.nstIkShNA.nstomarAnvai chaturdasha |
prerayatsavyasAchI tA.nstridhaikaikamathAchChinat || 7||

tato nAgasya tadvarma vyadhamatpAkashAsaniH |
sharajAlena sa babhau vyabhraH parvatarADiva || 8||

tataH prAgjyotiShaH shaktiM hemadaNDAmayasmayIm |
vyasRRijadvAsudevAya dvidhA tAmarjuno.achChinat || 9||

tatashChatraM dhvajaM chaiva ChittvA rAj~no.arjunaH sharaiH |
vivyAdha dashabhistUrNamutsmayanparvatAdhipam || 10||

so.atividdho.arjunasharaiH supu~NkhaiH ka~NkapatribhiH |
bhagadattastataH kruddhaH pANDavasya mahAtmanaH || 11||

vyasRRijattomarAnmUrdhni shvetAshvasyonnanAda cha |
tairarjunasya samare kirITaM parivartitam || 12||

parivRRittaM kirITaM taM yamayanneva phalgunaH |
sudRRiShTaH kriyatAM loka iti rAjAnamabravIt || 13||

evamuktastu sa~NkruddhaH sharavarSheNa pANDavam |
abhyavarShatsagovindaM dhanurAdAya bhAsvaram || 14||

tasya pArtho dhanushChittvA tUNIrAnsaMnikRRitya cha |
tvaramANo dvisaptatyA sarvamarmasvatADayat || 15||

viddhastathApyavyathito vaiShNavAstramudIrayan |
abhimantryA~NkushaM kruddho vyasRRijatpANDavorasi || 16||

visRRiShTaM bhagadattena tadastraM sarvaghAtakam |
urasA pratijagrAha pArthaM sa~nChAdya keshavaH || 17||

vaijayantyabhavanmAlA tadastraM keshavorasi |
tato.arjunaH klAntamanAH keshavaM pratyabhAShata || 18||

ayudhyamAnasturagAnsa.nyantAsmi janArdana |
ityuktvA puNDarIkAkSha pratij~nAM svAM na rakShasi || 19||

yadyahaM vyasanI vA syAmashakto vA nivAraNe |
tatastvayaivaM kAryaM syAnna tu kAryaM mayi sthite || 20||

sabANaH sadhanushchAhaM sasurAsuramAnavAn |
shakto lokAnimA~njetuM tachchApi viditaM tava || 21||

tato.arjunaM vAsudevaH pratyuvAchArthavadvachaH |
shRRiNu guhyamidaM pArtha yathA vRRittaM purAnagha || 22||

chaturmUrtirahaM shashvallokatrANArthamudyataH |
AtmAnaM pravibhajyeha lokAnAM hitamAdadhe || 23||

ekA mUrtistapashcharyAM kurute me bhuvi sthitA |
aparA pashyati jagatkurvANaM sAdhvasAdhunI || 24||

aparA kurute karma mAnuShaM lokamAshritA |
shete chaturthI tvaparA nidrAM varShasahasrikAm || 25||

yAsau varShasahasrAnte mUrtiruttiShThate mama |
varArhebhyo varA~nshreShThA.nstasminkAle dadAti sA || 26||

taM tu kAlamanuprAptaM viditvA pRRithivI tadA |
prAyAchata varaM yaM mAM narakArthAya taM shRRiNu || 27||

devAnAmasurANAM cha avadhyastanayo.astu me |
upeto vaiShNavAstreNa tanme tvaM dAtumarhasi || 28||

evaM varamahaM shrutvA jagatyAstanaye tadA |
amoghamastramadadaM vaiShNavaM tadahaM purA || 29||

avochaM chaitadastraM vai hyamoghaM bhavatu kShame |
narakasyAbhirakShArthaM nainaM kashchidvadhiShyati || 30||

anenAstreNa te guptaH sutaH parabalArdanaH |
bhaviShyati durAdharShaH sarvalokeShu sarvadA || 31||

tathetyuktvA gatA devI kRRitakAmA manasvinI |
sa chApyAsIddurAdharSho narakaH shatrutApanaH || 32||

tasmAtprAgjyotiShaM prAptaM tadastraM pArtha mAmakam |
nAsyAvadhyo.asti lokeShu sendrarudreShu mAriSha || 33||

tanmayA tvatkRRitenaitadanyathA vyapanAshitam |
viyuktaM paramAstreNa jahi pArtha mahAsuram || 34||

vairiNaM yudhi durdharShaM bhagadattaM suradviSham |
yathAhaM jaghnivAnpUrvaM hitArthaM narakaM tathA || 35||

evamuktastataH pArthaH keshavena mahAtmanA |
bhagadattaM shitairbANaiH sahasA samavAkirat || 36||

tataH pArtho mahAbAhurasambhrAnto mahAmanAH |
kumbhayorantare nAgaM nArAchena samArpayat || 37||

samAsAdya tu taM nAgaM bANo vajra ivAchalam |
abhyagAtsaha pu~Nkhena valmIkamiva pannagaH || 38||

sa tu viShTabhya gAtrANi dantAbhyAmavaniM yayau |
nadannArtasvaraM prANAnutsasarja mahAdvipaH || 39||

tatashchandrArdhabimbena shareNa nataparvaNA |
bibheda hRRidayaM rAj~no bhagadattasya pANDavaH || 40||

sa bhinnahRRidayo rAjA bhagadattaH kirITinA |
sharAsanaM sharA.nshchaiva gatAsuH pramumocha ha || 41||

shirasastasya vibhraShTaH papAta cha varA~NkushaH |
nAlatADanavibhraShTaM palAshaM nalinAdiva || 42||

sa hemamAlI tapanIyabhANDA tpapAta nAgAdgirisaMnikAshAt |
supuShpito mArutavegarugNo  mahIdharAgrAdiva karNikAraH || 43||

nihatya taM narapatimindravikramaM  sakhAyamindrasya tathaindrirAhave |
tato.aparA.nstava jayakA~NkShiNo narA nbabha~nja vAyurbalavAndrumAniva || 44||

\hrule

\medskip
                  29
\medskip

sa~njaya uvAcha||

priyamindrasya satataM sakhAyamamitaujasam |
hatvA prAgjyotiShaM pArthaH pradakShiNamavartata || 1||

tato gAndhArarAjasya sutau parapura~njayau |
ArChetAmarjunaM sa~Nkhye bhrAtarau vRRiShakAchalau || 2||

tau sametyArjunaM vIrau puraH pashchAchcha dhanvinau |
avidhyetAM mahAvegairnishitairAshugairbhRRisham || 3||

vRRiShakasya hayAnsUtaM dhanushChatraM rathaM dhvajam |
tilasho vyadhamatpArthaH saubalasya shitaiH sharaiH || 4||

tato.arjunaH sharavrAtairnAnApraharaNairapi |
gAndhArAnvyAkulA.nshchakre saubalapramukhAnpunaH || 5||

tataH pa~nchashatAnvIrAngAndhArAnudyatAyudhAn |
prAhiNonmRRityulokAya kruddho bANairdhana~njayaH || 6||

hatAshvAttu rathAttUrNamavatIrya mahAbhujaH |
Aruroha rathaM bhrAturanyachcha dhanurAdade || 7||

tAvekarathamArUDhau bhrAtarau vRRiShakAchalau |
sharavarSheNa bIbhatsumavidhyetAM punaH punaH || 8||

syAlau tava mahAtmAnau rAjAnau vRRiShakAchalau |
bhRRishaM nijaghnatuH pArthamindraM vRRitrabalAviva || 9||

labdhalakShyau tu gAndhArAvahatAM pANDavaM punaH |
nidAghavArShikau mAsau lokaM gharmAmbubhiryathA || 10||

tau rathasthau naravyAghrau rAjAnau vRRiShakAchalau |
sa.nshliShTA~Ngau sthitau rAja~njaghAnaikeShuNArjunaH || 11||

tau rathAtsiMhasa~NkAshau lohitAkShau mahAbhujau |
gatAsU petaturvIrau sodaryAvekalakShaNau || 12||

tayordehau rathAdbhUmiM gatau bandhujanapriyau |
yasho dasha dishaH puNyaM gamayitvA vyavasthitau || 13||

dRRiShTvA vinihatau sa~Nkhye mAtulAvapalAyinau |
bhRRishaM mumuchurashrUNi putrAstava vishAM pate || 14||

nihatau bhrAtarau dRRiShTvA mAyAshatavishAradaH |
kRRiShNau saMmohayanmAyAM vidadhe shakunistataH || 15||

laguDAyoguDAshmAnaH shataghnyashcha sashaktayaH |
gadAparighanistri.nshashUlamudgarapaTTishAH || 16||

sakampanarShTinakharA musalAni parashvadhAH |
kShurAH kShurapranAlIkA vatsadantAstrisandhinaH || 17||

chakrANi vishikhAH prAsA vividhAnyAyudhAni cha |
prapetuH sarvato digbhyaH pradigbhyashchArjunaM prati || 18||

kharoShTramahiShAH siMhA vyAghrAH sRRimarachillikAH |
RRikShAH sAlAvRRikA gRRidhrAH kapayo.atha sarIsRRipAH || 19||

vividhAni cha rakShA.nsi kShudhitAnyarjunaM prati |
sa~NkruddhAnyabhyadhAvanta vividhAni vayA.nsi cha || 20||

tato divyAstravichChUraH kuntIputro dhana~njayaH |
visRRijanniShujAlAni sahasA tAnyatADayat || 21||

te hanyamAnAH shUreNa pravaraiH sAyakairdRRiDhaiH |
viruvanto mahArAvAnvineshuH sarvato hatAH || 22||

tatastamaH prAdurabhUdarjunasya rathaM prati |
tasmAchcha tamaso vAchaH krUrAH pArthamabhartsayan || 23||

tattamo.astreNa mahatA jyotiSheNArjuno.avadhIt |
hate tasmi~njalaughAstu prAdurAsanbhayAnakAH || 24||

ambhasastasya nAshArthamAdityAstramathArjunaH |
prAyu~NktAmbhastatastena prAyasho.astreNa shoShitam || 25||

evaM bahuvidhA mAyAH saubalasya kRRitAH kRRitAH |
jaghAnAstrabalenAshu prahasannarjunastadA || 26||

tathA hatAsu mAyAsu trasto.arjunasharAhataH |
apAyAjjavanairashvaiH shakuniH prAkRRito yathA || 27||

tato.arjuno.astravichChraiShThyaM darshayannAtmano.ariShu |
abhyavarShachCharaugheNa kauravANAmanIkinIm || 28||

sA hanyamAnA pArthena putrasya tava vAhinI |
dvaidhIbhUtA mahArAja ga~NgevAsAdya parvatam || 29||

droNamevAnvapadyanta kechittatra mahArathAH |
kechidduryodhanaM rAjannardyamAnAH kirITinA || 30||

nApashyAma tatastvetatsainyaM vai tamasAvRRitam |
gANDIvasya cha nirghoShaH shruto dakShiNato mayA || 31||

sha~NkhadundubhinirghoShaM vAditrANAM cha nisvanam |
gANDIvasya cha nirghoSho vyatikramyAspRRishaddivam || 32||

tataH punardakShiNataH sa~NgrAmashchitrayodhinAm |
suyuddhamarjunasyAsIdahaM tu droNamanvagAm || 33||

nAnAvidhAnyanIkAni putrANAM tava bhArata |
arjuno vyadhamatkAle divIvAbhrANi mArutaH || 34||

taM vAsavamivAyAntaM bhUrivarShasharaughiNam |
maheShvAsaM naravyAghraM nograM kashchidavArayat || 35||

te hanyamAnAH pArthena tvadIyA vyathitA bhRRisham |
svAneva bahavo jaghnurvidravantastatastataH || 36||

te.arjunena sharA muktAH ka~NkapatrAstanuchChidaH |
shalabhA iva sampetuH sa.nvRRiNvAnA disho dasha || 37||

turagaM rathinaM nAgaM padAtimapi mAriSha |
vinirbhidya kShitiM jagmurvalmIkamiva pannagAH || 38||

na cha dvitIyaM vyasRRijatku~njarAshvanareShu saH |
pRRithagekasharArugNA nipetuste gatAsavaH || 39||

hatairmanuShyaisturagaishcha sarvataH  sharAbhivRRiShTairdviradaishcha pAtitaiH |
tadA shvagomAyubaDAbhinAditaM  vichitramAyodhashiro babhUva ha || 40||

pitA sutaM tyajati suhRRidvaraM suhRRi ttathaiva putraH pitaraM sharAturaH |
svarakShaNe kRRitamatayastadA janA styajanti vAhAnapi pArthapIDitAH || 41||

\hrule

\medskip
                  30
\medskip

dhRRitarAShTra uvAcha||

teShvanIkeShu bhagneShu pANDuputreNa sa~njaya |
chalitAnAM drutAnAM cha kathamAsInmano hi vaH || 1||

anIkAnAM prabhagnAnAM vyavasthAnamapashyatAm |
duShkaraM pratisandhAnaM tanmamAchakShva sa~njaya || 2||

sa~njaya uvAcha||

tathApi tava putrasya priyakAmA vishAM pate |
yashaH pravIrA lokeShu rakShanto droNamanvayuH || 3||

samudyateShu shastreShu samprApte cha yudhiShThire |
akurvannAryakarmANi bhairave satyabhItavat || 4||

antaraM bhImasenasya prApatannamitaujasaH |
sAtyakeshchaiva shUrasya dhRRiShTadyumnasya chAbhibho || 5||

droNaM droNamiti krUrAH pA~nchAlAH samachodayan |
mA droNamiti putrAste kurUnsarvAnachodayan || 6||

droNaM droNamiti hyeke mA droNamiti chApare |
kurUNAM pANDavAnAM cha droNadyUtamavartata || 7||

yaM yaM sma bhajate droNaH pA~nchAlAnAM rathavrajam |
tatra tatra sma pA~nchAlyo dhRRiShTadyumno.atha dhIyate || 8||

yathAbhAgaviparyAse sa~NgrAme bhairave sati |
vIrAH samAsadanvIrAnagachChanbhIravaH parAn || 9||

akampanIyAH shatrUNAM babhUvustatra pANDavAH |
akampaya.nstvanIkAni smarantaH kleshamAtmanaH || 10||

te tvamarShavashaM prAptA hrImantaH sattvachoditAH |
tyaktvA prANAnnyavartanta ghnanto droNaM mahAhave || 11||

ayasAmiva sampAtaH shilAnAmiva chAbhavat |
dIvyatAM tumule yuddhe prANairamitatejasAm || 12||

na tu smaranti sa~NgrAmamapi vRRiddhAstathAvidham |
dRRiShTapUrvaM mahArAja shrutapUrvamathApi vA || 13||

prAkampateva pRRithivI tasminvIrAvasAdane |
pravartatA balaughena mahatA bhArapIDitA || 14||

ghUrNato hi balaughasya divaM stabdhveva nisvanaH |
ajAtashatroH kruddhasya putrasya tava chAbhavat || 15||

samAsAdya tu pANDUnAmanIkAni sahasrashaH |
droNena charatA sa~Nkhye prabhagnAni shitaiH sharaiH || 16||

teShu pramathyamAneShu droNenAdbhutakarmaNA |
paryavArayadAsAdya droNaM senApatiH svayam || 17||

tadadbhutamabhUdyuddhaM droNapA~nchAlyayostadA |
naiva tasyopamA kAchitsambhavediti me matiH || 18||

tato nIlo.analaprakhyo dadAha kuruvAhinIm |
sharasphuli~NgashchApArchirdahankakShamivAnalaH || 19||

taM dahantamanIkAni droNaputraH pratApavAn |
pUrvAbhibhAShI sushlakShNaM smayamAno.abhyabhAShata || 20||

nIla kiM bahubhirdagdhaistava yodhaiH sharArchiShA |
mayaikena hi yudhyasva kruddhaH prahara chAshugaiH || 21||

taM padmanikarAkAraM padmapatranibhekShaNam |
vyAkoshapadmAbhamukhaM nIlo vivyAdha sAyakaiH || 22||

tenAtividdhaH sahasA drauNirbhallaiH shitaistribhiH |
dhanurdhvajaM cha ChatraM cha dviShataH sa nyakRRintata || 23||

sotplutya syandanAttasmAnnIlashcharmavarAsidhRRik |
droNAyaneH shiraH kAyAddhartumaichChatpatatrivat || 24||

tasyodyatAseH sunasaM shiraH kAyAtsakuNDalam |
bhallenApAharaddrauNiH smayamAna ivAnagha || 25||

sampUrNachandrAbhamukhaH padmapatranibhekShaNaH |
prA.nshurutpalagarbhAbho nihato nyapatatkShitau || 26||

tataH pravivyathe senA pANDavI bhRRishamAkulA |
AchAryaputreNa hate nIle jvalitatejasi || 27||

achintaya.nshcha te sarve pANDavAnAM mahArathAH |
kathaM no vAsavistrAyAchChatrubhya iti mAriSha || 28||

dakShiNena tu senAyAH kurute kadanaM balI |
sa.nshaptakAvasheShasya nArAyaNabalasya cha || 29||

\hrule

\medskip
                  31
\medskip

sa~njaya uvAcha||

pratighAtaM tu sainyasya nAmRRiShyata vRRikodaraH |
so.abhinadbAhlikaM ShaShTyA karNaM cha dashabhiH sharaiH || 1||

tasya droNaH shitairbANaistIkShNadhArairayasmayaiH |
jIvitAntamabhiprepsurmarmaNyAshu jaghAna ha || 2||

karNo dvAdashabhirbANairashvatthAmA cha saptabhiH |
ShaDbhirduryodhano rAjA tata enamavAkirat || 3||

bhImaseno.api tAnsarvAnpratyavidhyanmahAbalaH |
droNaM pa~nchAshateShUNAM karNaM cha dashabhiH sharaiH || 4||

duryodhanaM dvAdashabhirdrauNiM chAShTAbhirAshugaiH |
ArAvaM tumulaM kurvannabhyavartata tAnraNe || 5||

tasminsantyajati prANAnmRRityusAdhAraNIkRRite |
ajAtashatrustAnyodhAnbhImaM trAtetyachodayat || 6||

te yayurbhImasenasya samIpamamitaujasaH |
yuyudhAnaprabhRRitayo mAdrIputrau cha pANDavau || 7||

te sametya susa.nrabdhAH sahitAH puruSharShabhAH |
maheShvAsavarairguptaM droNAnIkaM bibhitsavaH || 8||

samApeturmahAvIryA bhImaprabhRRitayo rathAH |
tAnpratyagRRihNAdavyagro droNo.api rathinAM varaH || 9||

mahAbalAnatirathAnvIrAnsamarashobhinaH |
bAhyaM mRRityubhayaM kRRitvA tAvakAH pANDavAnyayuH || 10||

sAdinaH sAdino.abhyaghna.nstathaiva rathino rathAn |
AsIchChaktyasisampAto yuddhamAsItparashvadhaiH || 11||

nikRRiShTamasiyuddhaM cha babhUva kaTukodayam |
ku~njarANAM cha sa~NghAtairyuddhamAsItsudAruNam || 12||

apatatku~njarAdanyo hayAdanyastvavAkShirAH |
naro bANena nirbhinno rathAdanyashcha mAriSha || 13||

tatrAnyasya cha saMmarde patitasya vivarmaNaH |
shiraH pradhva.nsayAmAsa vakShasyAkramya ku~njaraH || 14||

apare.apyaparA~njaghnurvAraNAH patitAnnarAn |
viShANaishchAvaniM gatvA vyabhindanrathino bahUn || 15||

narAntraiH kechidapare viShANAlagnasa.nsravaiH |
babhramuH shatasho nAgA mRRidnantaH shatasho narAn || 16||

kA.nsyAyasatanutrANAnnarAshvarathaku~njarAn |
patitAnpothayAM chakrurdvipAH sthUlanaDAniva || 17||

gRRidhrapatrAdhivAsA.nsi shayanAni narAdhipAH |
hrImantaH kAlasampakvAH suduHkhAnyadhisherate || 18||

hanti smAtra pitA putraM rathenAbhyativartate |
putrashcha pitaraM mohAnnirmaryAdamavartata || 19||

akSho bhagno dhvajashChinnashChatramurvyAM nipAtitam |
yugArdhaM ChinnamAdAya pradudrAva tathA hayaH || 20||

sAsirbAhurnipatitaH shirashChinnaM sakuNDalam |
gajenAkShipya balinA rathaH sa~nchUrNitaH kShitau || 21||

rathinA tADito nAgo nArAchenApatadvyasuH |
sArohashchApatadvAjI gajenAtADito bhRRisham || 22||

nirmaryAdaM mahadyuddhamavartata sudAruNam |
hA tAta hA putra sakhe kvAsi tiShTha kva dhAvasi || 23||

praharAhara jahyenaM smitakShveDitagarjitaiH |
ityevamuchcharantyaH sma shrUyante vividhA giraH || 24||

narasyAshvasya nAgasya samasajjata shoNitam |
upAshAmyadrajo bhaumaM bhIrUnkashmalamAvishat || 25||

AsItkeshaparAmarsho muShTiyuddhaM cha dAruNam |
nakhairdantaishcha shUrANamadvIpe dvIpamichChatAm || 26||

tatrAchChidyata vIrasya sakhaDgo bAhurudyataH |
sadhanushchAparasyApi sasharaH sA~NkushastathA || 27||

prAkroshadanyamanyo.atra tathAnyo vimukho.adravat |
anyaH prAptasya chAnyasya shiraH kAyAdapAharat || 28||

shabdamabhyadravachchAnyaH shabdAdanyo.adravadbhRRisham |
svAnanyo.atha parAnanyo jaghAna nishitaiH sharaiH || 29||

girishRRi~NgopamashchAtra nArAchena nipAtitaH |
mAta~Ngo nyapatadbhUmau nadIrodha ivoShNage || 30||

tathaiva rathinaM nAgaH kSharangiririvArujat |
adhyatiShThatpadA bhUmau sahAshvaM sahasArathim || 31||

shUrAnpraharato dRRiShTvA kRRitAstrAnrudhirokShitAn |
bahUnapyAvishanmoho bhIrUnhRRidayadurbalAn || 32||

sarvamAvignamabhavanna prAj~nAyata ki~nchana |
sainye cha rajasA dhvaste nirmaryAdamavartata || 33||

tataH senApatiH shIghramayaM kAla iti bruvan |
nityAbhitvaritAneva tvarayAmAsa pANDavAn || 34||

kurvantaH shAsanaM tasya pANDaveyA yashasvinaH |
saro ha.nsA ivApeturghnanto droNarathaM prati || 35||

gRRihNItAdravatAnyonyaM vibhItA vinikRRintata |
ityAsIttumulaH shabdo durdharShasya rathaM prati || 36||

tato droNaH kRRipaH karNo drauNI rAjA jayadrathaH |
vindAnuvindAvavantyau shalyashchainAnavArayan || 37||

te tvAryadharmasa.nrabdhA durnivAryA durAsadAH |
sharArtA na juhurdroNaM pA~nchAlAH pANDavaiH saha || 38||

tato droNo.abhisa~Nkruddho visRRija~nshatashaH sharAn |
chedipA~nchAlapANDUnAmakarotkadanaM mahat || 39||

tasya jyAtalanirghoShaH shushruve dikShu mAriSha |
vajrasa~NghAtasa~NkAshastrAsayanpANDavAnbahUn || 40||

etasminnantare jiShNurhatvA sa.nshaptakAnbalI |
abyayAttatra yatra sma droNaH pANDUnpramardati || 41||

taM sharaughamahAvartaM shoNitodaM mahAhradam |
tIrNaH sa.nshaptakAnhatvA pratyadRRishyata phalgunaH || 42||

tasya kIrtimato lakShma sUryapratimatejasaH |
dIpyamAnamapashyAma tejasA vAnaradhvajam || 43||

sa.nshaptakasamudraM tamuchChoShyAstragabhastibhiH |
sa pANDavayugAntArkaH kurUnapyabhyatItapat || 44||

pradadAha kurUnsarvAnarjunaH shastratejasA |
yugAnte sarvabhUtAni dhUmaketurivotthitaH || 45||

tena bANasahasraughairgajAshvarathayodhinaH |
tADyamAnAH kShitiM jagmurmuktashastrAH sharArditAH || 46||

kechidArtasvaraM chakrurvinedurapare punaH |
pArthabANahatAH kechinnipeturvigatAsavaH || 47||

teShAmutpatatAM kA.nshchitpatitA.nshcha parA~NmukhAn |
na jaghAnArjuno yodhAnyodhavratamanusmaran || 48||

te vishIrNarathAshvebhAH prAyashashcha parA~NmukhAH |
kuravaH karNa karNeti hA heti cha vichukrushuH || 49||

tamAdhirathirAkrandaM vij~nAya sharaNaiShiNAm |
mA bhaiShTeti pratishrutya yayAvabhimukho.arjunam || 50||

sa bhAratarathashreShThaH sarvabhArataharShaNaH |
prAdushchakre tadAgneyamastramastravidAM varaH || 51||

tasya dIptasharaughasya dIptachApadharasya cha |
sharaughA~nsharajAlena vidudhAva dhana~njayaH || 52||

astramastreNa sa.nvArya prANadadvisRRija~nsharAn || 52||

dhRRiShTadyumnashcha bhImashcha sAtyakishcha mahArathaH |
vivyadhuH karNamAsAdya tribhistribhirajihmagaiH || 53||

arjunAstraM tu rAdheyaH sa.nvArya sharavRRiShTibhiH |
teShAM trayANAM chApAni chichCheda vishikhaistribhiH || 54||

te nikRRittAyudhAH shUrA nirviShA bhujagA iva |
rathashaktIH samutkShipya bhRRishaM siMhA ivAnadan || 55||

tA bhujAgrairmahAvegA visRRiShTA bhujagopamAH |
dIpyamAnA mahAshaktyo jagmurAdhirathiM prati || 56||

tA nikRRitya shitairbANaistribhistribhirajihmagaiH |
nanAda balavAnkarNaH pArthAya visRRija~nsharAn || 57||

arjunashchApi rAdheyaM viddhvA saptabhirAshugaiH |
karNAdavarajaM bANairjaghAna nishitaistribhiH || 58||

tataH shatru~njayaM hatvA pArthaH ShaDbhirajihmagaiH |
jahAra sadyo bhallena vipATasya shiro rathAt || 59||

pashyatAM dhArtarAShTrANAmekenaiva kirITinA |
pramukhe sUtaputrasya sodaryA nihatAstrayaH || 60||

tato bhImaH samutpatya svarathAdvainateyavat |
varAsinA karNapakShA~njaghAna dasha pa~ncha cha || 61||

punaH svarathamAsthAya dhanurAdAya chAparam |
vivyAdha dashabhiH karNaM sUtamashvA.nshcha pa~nchabhiH || 62||

dhRRiShTadyumno.apyasivaraM charma chAdAya bhAsvaram |
jaghAna chandravarmANaM bRRihatkShatraM cha pauravam || 63||

tataH svarathamAsthAya pA~nchAlyo.anyachcha kArmukam |
AdAya karNaM vivyAdha trisaptatyA nadanraNe || 64||

shaineyo.apyanyadAdAya dhanurindrAyudhadyuti |
sUtaputraM chatuHShaShTyA viddhvA siMha ivAnadat || 65||

bhallabhyAM sAdhumuktAbhyAM ChittvA karNasya kArmukam |
punaH karNaM tribhirbANairbAhvorurasi chArpayat || 66||

tato duryodhano droNo rAjA chaiva jayadrathaH |
nimajjamAnaM rAdheyamujjahruH sAtyakArNavAt || 67||

dhRRiShTadyumnashcha bhImashcha saubhadro.arjuna eva cha |
nakulaH sahadevashcha sAtyakiM jugupU raNe || 68||

evameSha mahAraudraH kShayArthaM sarvadhanvinAm |
tAvakAnAM pareShAM cha tyaktvA prANAnabhUdraNaH || 69||

padAtirathanAgAshvairgajAshvarathapattayaH |
rathino nAgapattyashvai rathapattI rathadvipaiH || 70||

ashvairashvA gajairnAgA rathino rathibhiH saha |
sa.nsaktAH samadRRishyanta pattayashchApi pattibhiH || 71||

evaM sukalilaM yuddhamAsItkravyAdaharShaNam |
mahadbhistairabhItAnAM yamarAShTravivardhanam || 72||

tato hatA nararathavAjiku~njarai ranekasho dviparathavAjipattayaH |
gajairgajA rathibhirudAyudhA rathA  hayairhayAH pattigaNaishcha pattayaH || 73||

rathairdvipA dviradavarairmahAhayA  hayairnarA vararathibhishcha vAjinaH |
nirastajihvAdashanekShaNAH kShitau  kShayaM gatAH pramathitavarmabhUShaNAH || 74||

tathA parairbahukaraNairvarAyudhai rhatA gatAH pratibhayadarshanAH kShitim |
vipothitA hayagajapAdatADitA  bhRRishAkulA rathakhuranemibhirhatAH || 75||

pramodane shvApadapakShirakShasAM  janakShaye vartati tatra dAruNe |
mahAbalAste kupitAH parasparaM  niShUdayantaH pravicherurojasA || 76||

tato bale bhRRishalulite parasparaM  nirIkShamANe rudhiraughasamplute |
divAkare.asta~NgirimAsthite shanai rubhe prayAte shibirAya bhArata || 77||

\hrule

\medskip
              abhimanyuvadhaparva
                  32
\medskip

sa~njaya uvAcha||

pUrvamasmAsu bhagneShu phalgunenAmitaujasA |
droNe cha moghasa~Nkalpe rakShite cha yudhiShThire || 1||

sarve vidhvastakavachAstAvakA yudhi nirjitAH |
rajasvalA bhRRishodvignA vIkShamANA disho dasha || 2||

avahAraM tataH kRRitvA bhAradvAjasya saMmate |
labdhalakShyaiH parairdInA bhRRishAvahasitA raNe || 3||

shlAghamAneShu bhUteShu phalgunasyAmitAnguNAn |
keshavasya cha sauhArde kIrtyamAne.arjunaM prati || 4||

abhishastA ivAbhUvandhyAnamUkatvamAsthitAH || 4||

tataH prabhAtasamaye droNaM duryodhano.abravIt |
praNayAdabhimAnAchcha dviShadvRRiddhyA cha durmanAH || 5||

shRRiNvatAM sarvabhUtAnAM sa.nrabdho vAkyakovidaH || 5||

nUnaM vayaM vadhyapakShe bhavato brahmavittama |
tathA hi nAgrahIH prAptaM samIpe.adya yudhiShThiram || 6||

ichChataste na muchyeta chakShuHprApto raNe ripuH |
jighRRikShato rakShyamANaH sAmarairapi pANDavaiH || 7||

varaM dattvA mama prItaH pashchAdvikRRitavAnasi |
AshAbha~NgaM na kurvanti bhaktasyAryAH katha~nchana || 8||

tato.aprItastathoktaH sa bhAradvAjo.abravInnRRipam |
nArhase mAnyathA j~nAtuM ghaTamAnaM tava priye || 9||

sasurAsuragandharvAH sayakShoragarAkShasAH |
nAlaM lokA raNe jetuM pAlyamAnaM kirITinA || 10||

vishvasRRigyatra govindaH pRRitanAristahArjunaH |
tatra kasya balaM krAmedanyatra tryambakAtprabhoH || 11||

satyaM tu te bravImyadya naitajjAtvanyathA bhavet |
adyaiShAM pravaraM vIraM pAtayiShye mahAratham || 12||

taM cha vyUhaM vidhAsyAmi yo.abhedyastridashairapi |
yogena kenachidrAjannarjunastvapanIyatAm || 13||

na hyaj~nAtamasAdhyaM vA tasya sa~Nkhye.asti ki~nchana |
tena hyupAttaM balavatsarvaj~nAnamitastataH || 14||

droNena vyAhRRite tvevaM sa.nshaptakagaNAH punaH |
AhvayannarjunaM sa~Nkhye dakShiNAmabhito disham || 15||

tatrArjunasyAtha paraiH sArdhaM samabhavadraNaH |
tAdRRisho yAdRRisho nAnyaH shruto dRRiShTo.api vA kvachit || 16||

tato droNena vihito rAjanvyUho vyarochata |
charanmadhya.ndine sUryaH pratapanniva durdRRishaH || 17||

taM chAbhimanyurvachanAtpiturjyeShThasya bhArata |
bibheda durbhidaM sa~Nkhye chakravyUhamanekadhA || 18||

sa kRRitvA duShkaraM karma hatvA vIrAnsahasrashaH |
ShaTsu vIreShu sa.nsakto dauHshAsanivashaM gataH || 19||

vayaM paramasaMhRRiShTAH pANDavAH shokakarshitAH |
saubhadre nihate rAjannavahAramakurvata || 20||

dhRRitarAShTra uvAcha||

putraM puruShasiMhasya sa~njayAprAptayauvanam |
raNe vinihataM shrutvA bhRRishaM me dIryate manaH || 21||

dAruNaH kShatradharmo.ayaM vihito dharmakartRRibhiH |
yatra rAjyepsavaH shUrA bAle shastramapAtayan || 22||

bAlamatyantasukhinaM vicharantamabhItavat |
kRRitAstrA bahavo jaghnurbrUhi gAvalgaNe katham || 23||

bibhitsatA rathAnIkaM saubhadreNAmitaujasA |
vikrIDitaM yathA sa~Nkhye tanmamAchakShva sa~njaya || 24||

sa~njaya uvAcha||

yanmAM pRRichChasi rAjendra saubhadrasya nipAtanam |
tatte kArtsnyena vakShyAmi shRRiNu rAjansamAhitaH || 25||

vikrIDitaM kumAreNa yathAnIkaM bibhitsatA || 25||

dAvAgnyabhiparItAnAM bhUrigulmatRRiNadrume |
vanaukasAmivAraNye tvadIyAnAmabhUdbhayam || 26||

\hrule

\medskip
                  33
\medskip

sa~njaya uvAcha||

samare.atyugrakarmANaH karmabhirvya~njitashramAH |
sakRRiShNAH pANDavAH pa~ncha devairapi durAsadAH || 1||

sattvakarmAnvayairbuddhyA prakRRityA yashasA shriyA |
naiva bhUto na bhavitA kRRiShNatulyaguNaH pumAn || 2||

satyadharmaparo dAtA viprapUjAdibhirguNaiH |
sadaiva tridivaM prApto rAjA kila yudhiShThiraH || 3||

yugAnte chAntako rAja~njAmadagnyashcha vIryavAn |
raNastho bhImasenashcha kathyante sadRRishAstrayaH || 4||

pratij~nAkarmadakShasya raNe gANDIvadhanvanaH |
upamAM nAdhigachChAmi pArthasya sadRRishIM kShitau || 5||

guruvAtsalyamatyantaM naibhRRityaM vinayo damaH |
nakule.aprAtirUpyaM cha shauryaM cha niyatAni ShaT || 6||

shrutagAmbhIryamAdhuryasattvavIryaparAkramaiH |
sadRRisho devayorvIraH sahadevaH kilAshvinoH || 7||

ye cha kRRiShNe guNAH sphItAH pANDaveShu cha ye guNAH |
abhimanyau kilaikasthA dRRishyante guNasa~nchayAH || 8||

yudhiShThirasya dhairyeNa kRRiShNasya charitena cha |
karmabhirbhImasenasya sadRRisho bhImakarmaNaH || 9||

dhana~njayasya rUpeNa vikrameNa shrutena cha |
vinayAtsahadevasya sadRRisho nakulasya cha || 10||

dhRRitarAShTra uvAcha||

abhimanyumahaM sUta saubhadramaparAjitam |
shrotumichChAmi kArtsnyena kathamAyodhane hataH || 11||

sa~njaya uvAcha||

chakravyUho mahArAja AchAryeNAbhikalpitaH |
tatra shakropamAH sarve rAjAno viniveshitAH || 12||

sa~NghAto rAjaputrANAM sarveShAmabhavattadA |
kRRitAbhisamayAH sarve suvarNavikRRitadhvajAH || 13||

raktAmbaradharAH sarve sarve raktavibhUShaNAH |
sarve raktapatAkAshcha sarve vai hemamAlinaH || 14||

teShAM dashasahasrANi babhUvurdRRiDhadhanvinAm |
pautraM tava puraskRRitya lakShmaNaM priyadarshanam || 15||

anyonyasamaduHkhAste anyonyasamasAhasAH |
anyonyaM spardhamAnAshcha anyonyasya hite ratAH || 16||

karNaduHshAsanakRRipairvRRito rAjA mahArathaiH |
devarAjopamaH shrImA~nshvetachChatrAbhisa.nvRRitaH || 17||

chAmaravyajanAkShepairudayanniva bhAskaraH || 17||

pramukhe tasya sainyasya droNo.avasthitanAyake |
sindhurAjastathAtiShThachChrImAnmerurivAchalaH || 18||

sindhurAjasya pArshvasthA ashvatthAmapurogamAH |
sutAstava mahArAja tri.nshattridashasaMnibhAH || 19||

gAndhArarAjaH kitavaH shalyo bhUrishravAstathA |
pArshvataH sindhurAjasya vyarAjanta mahArathAH || 20||

\hrule

\medskip
                  34
\medskip

sa~njaya uvAcha||

tadanIkamanAdhRRiShyaM bhAradvAjena rakShitam |
pArthAH samabhyavartanta bhImasenapurogamAH || 1||

sAtyakishchekitAnashcha dhRRiShTadyumnashcha pArShataH |
kuntibhojashcha vikrAnto drupadashcha mahArathaH || 2||

ArjuniH kShatradharmA cha bRRihatkShatrashcha vIryavAn |
chedipo dhRRiShTaketushcha mAdrIputrau ghaTotkachaH || 3||

yudhAmanyushcha vikrAntaH shikhaNDI chAparAjitaH |
uttamaujAshcha durdharSho virATashcha mahArathaH || 4||

draupadeyAshcha sa.nrabdhAH shaishupAlishcha vIryavAn |
kekayAshcha mahAvIryAH sRRi~njayAshcha sahasrashaH || 5||

ete chAnye cha sagaNAH kRRitAstrA yuddhadurmadAH |
samabhyadhAvansahasA bhAradvAjaM yuyutsavaH || 6||

samavetA.nstu tAnsarvAnbhAradvAjo.api vIryavAn |
asambhrAntaH sharaugheNa mahatA samavArayat || 7||

mahaughAH salilasyeva girimAsAdya durbhidam |
droNaM te nAbhyavartanta velAmiva jalAshayAH || 8||

pIDyamAnAH sharai rAjandroNachApaviniHsRRitaiH |
na shekuH pramukhe sthAtuM bhAradvAjasya pANDavAH || 9||

tadadbhutamapashyAma droNasya bhujayorbalam |
yadenaM nAbhyavartanta pA~nchAlAH sRRi~njayaiH saha || 10||

tamAyAntamabhikruddhaM droNaM dRRiShTvA yudhiShThiraH |
bahudhA chintayAmAsa droNasya prativAraNam || 11||

ashakyaM tu tamanyena droNaM matvA yudhiShThiraH |
aviShahyaM guruM bhAraM saubhadre samavAsRRijat || 12||

vAsudevAdanavaraM phalgunAchchAmitaujasam |
abravItparavIraghnamabhimanyumidaM vachaH || 13||

etya no nArjuno garhedyathA tAta tathA kuru |
chakravyUhasya na vayaM vidma bhedaM katha~nchana || 14||

tvaM vArjuno vA kRRiShNo vA bhindyAtpradyumna eva vA |
chakravyUhaM mahAbAho pa~nchamo.anyo na vidyate || 15||

abhimanyo varaM tAta yAchatAM dAtumarhasi |
pitR^INAM mAtulAnAM cha sainyAnAM chaiva sarvashaH || 16||

dhana~njayo hi nastAta garhayedetya sa.nyugAt |
kShipramastraM samAdAya droNAnIkaM vishAtaya || 17||

abhimanyuruvAcha||

droNasya dRRiDhamavyagramanIkapravaraM yudhi |
pitR^INAM jayamAkA~NkShannavagAhe bhinadmi cha || 18||

upadiShTo hi me pitrA yogo.anIkasya bhedane |
notsahe tu vinirgantumahaM kasyA~nchidApadi || 19||

yudhiShThira uvAcha||

bhindhyanIkaM yudhA shreShTha dvAraM sa~njanayasva naH |
vayaM tvAnugamiShyAmo yena tvaM tAta yAsyasi || 20||

dhana~njayasamaM yuddhe tvAM vayaM tAta sa.nyuge |
praNidhAyAnuyAsyAmo rakShantaH sarvatomukhAH || 21||

bhIma uvAcha||

ahaM tvAnugamiShyAmi dhRRiShTadyumno.atha sAtyakiH |
pA~nchAlAH kekayA matsyAstathA sarve prabhadrakAH || 22||

sakRRidbhinnaM tvayA vyUhaM tatra tatra punaH punaH |
vayaM pradhva.nsayiShyAmo nighnamAnA varAnvarAn || 23||

abhimanyuruvAcha||

ahametatpravekShyAmi droNAnIkaM durAsadam |
pata~Nga iva sa~Nkruddho jvalitaM jAtavedasam || 24||

tatkarmAdya kariShyAmi hitaM yadva.nshayordvayoH |
mAtulasya cha yA prItirbhaviShyati pitushcha me || 25||

shishunaikena sa~NgrAme kAlyamAnAni sa~NghashaH |
adya drakShyanti bhUtAni dviShatsainyAni vai mayA || 26||

yudhiShThira uvAcha||

evaM te bhAShamANasya balaM saubhadra vardhatAm |
yastvamutsahase bhettuM droNAnIkaM sudurbhidam || 27||

rakShitaM puruShavyAghrairmaheShvAsaiH prahAribhiH |
sAdhyarudramarutkalpairvasvagnyAdityavikramaiH || 28||

sa~njaya uvAcha||

tasya tadvachanaM shrutvA sa yantAramachodayat |
sumitrAshvAnraNe kShipraM droNAnIkAya chodaya || 29||

\hrule

\medskip
                  35
\medskip

sa~njaya uvAcha||

saubhadrastu vachaH shrutvA dharmarAjasya dhImataH |
achodayata yantAraM droNAnIkAya bhArata || 1||

tena sa~nchodyamAnastu yAhi yAhIti sArathiH |
pratyuvAcha tato rAjannabhimanyumidaM vachaH || 2||

atibhAro.ayamAyuShmannAhitastvayi pANDavaiH |
sampradhArya kShamaM buddhyA tatastvaM yoddhumarhasi || 3||

AchAryo hi kRRitI droNaH paramAstre kRRitashramaH |
atyantasukhasa.nvRRiddhastvaM cha yuddhavishAradaH || 4||

tato.abhimanyuH prahasansArathiM vAkyamabravIt |
sArathe ko nvayaM droNaH samagraM kShatrameva vA || 5||

airAvatagataM shakraM sahAmaragaNairaham |
yodhayeyaM raNamukhe na me kShatre.adya vismayaH || 6||

na mamaitaddviShatsainyaM kalAmarhati ShoDashIm || 6||

api vishvajitaM viShNuM mAtulaM prApya sUtaja |
pitaraM chArjunaM sa~Nkhye na bhIrmAmupayAsyati || 7||

tato.abhimanyustAM vAchaM kadarthIkRRitya sAratheH |
yAhItyevAbravIdenaM droNAnIkAya mAchiram || 8||

tataH sa~nchodayAmAsa hayAnasya trihAyanAn |
nAtihRRiShTamanAH sUto hemabhANDaparichChadAn || 9||

te preShitAH sumitreNa droNAnIkAya vAjinaH |
droNamabhyadravanrAjanmahAvegaparAkramAH || 10||

tamudIkShya tathAyAntaM sarve droNapurogamAH |
abhyavartanta kauravyAH pANDavAshcha tamanvayuH || 11||

sa karNikArapravarochChritadhvajaH  suvarNavarmArjunirarjunAdvaraH |
yuyutsayA droNamukhAnmahArathA nsamAsadatsiMhashishuryathA gajAn || 12||

te vi.nshatipade yattAH samprahAraM prachakrire |
AsIdgA~Nga ivAvarto muhUrtamudadheriva || 13||

shUrANAM yudhyamAnAnAM nighnatAmitaretaram |
sa~NgrAmastumulo rAjanprAvartata sudAruNaH || 14||

pravartamAne sa~NgrAme tasminnatibhaya~Nkare |
droNasya miShato vyUhaM bhittvA prAvishadArjuniH || 15||

taM praviShTaM parAnghnantaM shatrumadhye mahAbalam |
hastyashvarathapattyaughAH parivavrurudAyudhAH || 16||

nAnAvAditraninadaiH kShveDitotkruShTagarjitaiH |
hu~NkAraiH siMhanAdaishcha tiShTha tiShTheti nisvanaiH || 17||

ghorairhalahalAshabdairmA gAstiShThaihi mAmiti |
asAvahamamutreti pravadanto muhurmuhuH || 18||

bRRiMhitaiH shi~njitairhAsaiH khuranemisvanairapi |
saMnAdayanto vasudhAmabhidudruvurArjunim || 19||

teShAmApatatAM vIraH pUrvaM shIghramatho dRRiDham |
kShiprAstro nyavadhIdvrAtAnmarmaj~no marmabhedibhiH || 20||

te hanyamAnAshcha tathA nAnAli~NgaiH shitaiH sharaiH |
abhipetustamevAjau shalabhA iva pAvakam || 21||

tatasteShAM sharIraishcha sharIrAvayavaishcha saH |
santastAra kShitiM kShipraM kushairvedimivAdhvare || 22||

baddhagodhA~NgulitrANAnsasharAvarakArmukAn |
sAsicharmA~NkushAbhIshUnsatomaraparashvadhAn || 23||

saguDAyomukhaprAsAnsarShTitomarapaTTishAn |
sabhiNDipAlaparighAnsashaktivarakampanAn || 24||

sapratodamahAsha~NkhAnsakuntAnsakachagrahAn |
samudgarakShepaNIyAnsapAshaparighopalAn || 25||

sakeyUrA~NgadAnbAhUnhRRidyagandhAnulepanAn |
sa~nchichChedArjunirvRRittA.nstvadIyAnAM sahasrashaH || 26||

taiH sphuradbhirmahArAja shushubhe lohitokShitaiH |
pa~nchAsyaiH pannagaishChinnairgaruDeneva mAriSha || 27||

sunAsAnanakeshAntairavraNaishchArukuNDalaiH |
sa.ndaShTauShThapuTaiH krodhAtkSharadbhiH shoNitaM bahu || 28||

chArusra~NmukuToShNIShairmaNiratnavirAjitaiH |
vinAlanalinAkArairdivAkarashashiprabhaiH || 29||

hitapriya.nvadaiH kAle bahubhiH puNyagandhibhiH |
dviShachChirobhiH pRRithivImavatastAra phAlguNiH || 30||

gandharvanagarAkArAnvidhivatkalpitAnrathAn |
vIShAmukhAnvitriveNUnvyastadaNDakabandhurAn || 31||

vija~NghakUbarAkShA.nshcha vinemInanarAnapi |
vichakropaskaropasthAnbhagnopakaraNAnapi || 32||

prashAtitopakaraNAnhatayodhAnsahasrashaH |
sharairvishakalIkurvandikShu sarvAsvadRRishyata || 33||

punardvipAndvipArohAnvaijayantya~NkushadhvajAn |
tUNAnvarmANyatho kakShyA graiveyAnatha kambalAn || 34||

ghaNTAH shuNDAnviShANAgrAnkShurapAlAnpadAnugAn |
sharairnishitadhArAgraiH shAtravANAmashAtayat || 35||

vanAyujAnpArvatIyAnkAmbojAraTTabAhlikAn |
sthiravAladhikarNAkShA~njavanAnsAdhuvAhinaH || 36||

svArUDhA~nshikShitairyodhaiH shaktyRRiShTiprAsayodhibhiH |
vidhvastachAmarakuthAnviprakIrNaprakIrNakAn || 37||

nirastajihvAnayanAnniShkIrNAntrayakRRidghanAn |
hatArohAnbhinnabhANDAnkravyAdagaNamodanAn || 38||

nikRRittavarmakavachA~nshakRRinmUtrAsRRigAplutAn |
nipAtayannashvavarA.nstAvakAnso.abhyarochata || 39||

eko viShNurivAchintyaH kRRitvA prAkkarma duShkaram |
tathA vimathitaM tena trya~NgaM tava balaM mahat || 40||

vyahanatsa padAtyoghA.nstvadIyAneva bhArata || 40||

evamekena tAM senAM saubhadreNa shitaiH sharaiH |
bhRRishaM viprahatAM dRRiShTvA skandenevAsurIM chamUm || 41||

tvadIyAstava putrAshcha vIkShamANA disho dasha |
sa.nshuShkAsyAshchalannetrAH prasvinnA lomaharShaNAH || 42||

palAyanakRRitotsAhA nirutsAhA dviShajjaye |
gotranAmabhiranyonyaM krandanto jIvitaiShiNaH || 43||

hatAnputrA.nstathA pitR^InsuhRRitsambandhibAndhavAn |
prAtiShThanta samutsRRijya tvarayanto hayadvipAn || 44||

\hrule

\medskip
                  36
\medskip

sa~njaya uvAcha||

tAM prabhagnAM chamUM dRRiShTvA saubhadreNAmitaujasA |
duryodhano bhRRishaM kruddhaH svayaM saubhadramabhyayAt || 1||

tato rAjAnamAvRRittaM saubhadraM prati sa.nyuge |
dRRiShTvA droNo.abravIdyodhAnparyApnuta narAdhipam || 2||

purAbhimanyurlakShyaM naH pashyatAM hanti vIryavAn |
tamAdravata mA bhaiShTa kShipraM rakShata kauravam || 3||

tataH kRRitaj~nA balinaH suhRRido jitakAshinaH |
trAsyamAnA bhayAdvIraM parivavrustavAtmajam || 4||

droNo drauNiH kRRipaH karNaH kRRitavarmA cha saubalaH |
bRRihadbalo madrarAjo bhUrirbhUrishravAH shalaH || 5||

pauravo vRRiShasenashcha visRRijantaH shitA~nsharAn |
saubhadraM sharavarSheNa mahatA samavAkiran || 6||

saMmohayitvA tamatha duryodhanamamochayan |
AsyAdgrAsamivAkShiptaM mamRRiShe nArjunAtmajaH || 7||

tA~nsharaugheNa mahatA sAshvasUtAnmahArathAn |
vimukhIkRRitya saubhadraH siMhanAdamathAnadat || 8||

tasya nAdaM tataH shrutvA siMhasyevAmiShaiShiNaH |
nAmRRiShyanta susa.nrabdhAH punardroNamukhA rathAH || 9||

ta enaM koShThakIkRRitya rathava.nshena mAriSha |
vyasRRijanniShujAlAni nAnAli~NgAni sa~NghashaH || 10||

tAnyantarikShe chichCheda pautrastava shitaiH sharaiH |
tA.nshchaiva prativivyAdha tadadbhutamivAbhavat || 11||

tataste kopitAstena sharairAshIviShopamaiH |
parivavrurjighA.nsantaH saubhadramapalAyinam || 12||

samudramiva paryastaM tvadIyaM tadbalArNavam |
abhimanyurdadhAraiko veleva makarAlayam || 13||

shUrANAM yudhyamAnAnAM nighnatAmitaretaram |
abhimanyoH pareShAM cha nAsItkashchitparA~NmukhaH || 14||

tasmi.nstu ghore sa~NgrAme vartamAne bhaya~Nkare |
duHsaho navabhirbANairabhimanyumavidhyata || 15||

duHshAsano dvAdashabhiH kRRipaH shAradvatastribhiH |
droNastu saptadashabhiH sharairAshIviShopamaiH || 16||

vivi.nshatistu vi.nshatyA kRRitavarmA cha saptabhiH |
bRRihadbalastathAShTAbhirashvatthAmA cha saptabhiH || 17||

bhUrishravAstribhirbANairmadreshaH ShaDbhirAshugaiH |
dvAbhyAM sharAbhyAM shakunistribhirduryodhano nRRipaH || 18||

sa tu tAnprativivyAdha tribhistribhirajihmagaiH |
nRRityanniva mahArAja chApahastaH pratApavAn || 19||

tato.abhimanyuH sa~NkruddhastApyamAnastavAtmajaiH |
vidarshayanvai sumahachChikShaurasakRRitaM balam || 20||

garuDAnilaraMhobhiryanturvAkyakarairhayaiH |
dAntairashmakadAyAdaM tvaramANo.abhyahArayat || 21||

vivyAdha chainaM dashabhirbANaistiShTheti chAbravIt || 21||

tasyAbhimanyurdashabhirbANaiH sUtaM hayAndhvajam |
bAhU dhanuH shirashchorvyAM smayamAno.abhyapAtayat || 22||

tatastasminhate vIre saubhadreNAshmakeshvare |
sa~nchachAla balaM sarvaM palAyanaparAyaNam || 23||

tataH karNaH kRRipo droNo drauNirgAndhArarATshalaH |
shalyo bhUrishravAH krAthaH somadatto vivi.nshatiH || 24||

vRRiShasenaH suSheNashcha kuNDabhedI pratardanaH |
vRRindArako lalitthashcha prabAhurdIrghalochanaH || 25||

duryodhanashcha sa~NkruddhaH sharavarShairavAkiran || 25||

so.atikruddho maheShvAsairabhimanyurajihmagaiH |
sharamAdatta karNAya parakAyAvabhedanam || 26||

tasya bhittvA tanutrANaM dehaM nirbhidya chAshugaH |
prAvishaddharaNIM rAjanvalmIkamiva pannagaH || 27||

sa tenAtiprahAreNa vyathito vihvalanniva |
sa~nchachAla raNe karNaH kShitikampe yathAchalaH || 28||

athAnyairnishitairbANaiH suSheNaM dIrghalochanam |
kuNDabhediM cha sa~NkruddhastribhistrInavadhIdbalI || 29||

karNastaM pa~nchavi.nshatyA nArAchAnAM samarpayat |
ashvatthAmA cha vi.nshatyA kRRitavarmA cha saptabhiH || 30||

sa sharArditasarvA~NgaH kruddhaH shakrAtmajAtmajaH |
vicharandRRishyate sainye pAshahasta ivAntakaH || 31||

shalyaM cha bANavarSheNa samIpasthamavAkirat |
udakroshanmahAbAhustava sainyAni bhIShayan || 32||

tataH sa viddho.astravidA marmabhidbhirajihmagaiH |
shalyo rAjanrathopasthe niShasAda mumoha cha || 33||

taM hi viddhaM tathA dRRiShTvA saubhadreNa yashasvinA |
samprAdravachchamUH sarvA bhAradvAjasya pashyataH || 34||

prekShantastaM mahAbAhuM rukmapu~NkhaiH samAvRRitam |
tvadIyAshcha palAyante mRRigAH siMhArditA iva || 35||

sa tu raNayashasAbhipUjyamAnaH  pitRRisurachAraNasiddhayakShasa~NghaiH |
avanitalagataishcha bhUtasa~Nghai rativibabhau hutabhugyathAjyasiktaH || 36||

\hrule

\medskip
                  37
\medskip

dhRRitarAShTra uvAcha||

tathA pramathamAnaM taM maheShvAsamajihmagaiH |
ArjuniM mAmakAH sarve ke tvenaM samavAkiran || 1||

sa~njaya uvAcha||

shRRiNu rAjankumArasya raNe vikrIDitaM mahat |
bibhitsato rathAnIkaM bhAradvAjena rakShitam || 2||

madreshaM sAditaM dRRiShTvA saubhAdreNAshugai raNe |
shalyAdavarajaH kruddhaH kiranbANAnsamabhyayAt || 3||

sa viddhvA dashabhirbANaiH sAshvayantAramArjunim |
udakroshanmahAshabdaM tiShTha tiShTheti chAbravIt || 4||

tasyArjuniH shirogrIvaM pANipAdaM dhanurhayAn |
ChatraM dhvajaM niyantAraM triveNuM shamyupaskaram || 5||

chakre yugeShAM tUNIrAnanukarShaM cha sAyakaiH |
patAkAM chakragoptArau sarvopakaraNAni cha || 6||

vyadhamallAghavAttachcha dadRRishe nAsya kashchana || 6||

sa papAta kShitau kShINaH praviddhAbharaNAmbaraH |
vAyuneva mahAchaityaH sambhagno.amitatejasA || 7||

anugAshchAsya vitrastAH prAdravansarvatodisham || 7||

ArjuneH karma taddRRiShTva praNedushcha samantataH |
nAdena sarvabhUtAni sAdhu sAdhviti bhArata || 8||

shalyabhrAtaryathArugNe bahushastasya sainikAH |
kulAdhivAsanAmAni shrAvayanto.arjunAtmajam || 9||

abhyavartanta sa~NkruddhA vividhAyudhapANayaH |
rathairashvairgajaishchAnye pAdAtaishcha balotkaTAH || 10||

bANashabdena mahatA khuranemisvanena cha |
hu~NkAraiH kShveDitotkruShTaiH siMhanAdaiH sagarjitaiH || 11||

jyAtalatrasvanairanye garjanto.arjunanandanam |
bruvantashcha na no jIvanmokShyase jIvatAmiti || 12||

tA.nstathA bruvato dRRiShTvA saubhadraH prahasanniva |
yo yaH sma prAharatpUrvaM taM taM vivyAdha patribhiH || 13||

sa.ndarshayiShyannastrANi chitrANi cha laghUni cha |
ArjuniH samare shUro mRRidupUrvamayudhyata || 14||

vAsudevAdupAttaM yadyadastraM cha dhana~njayAt |
adarshayata tatkArShNiH kRRiShNAbhyAmavisheShayan || 15||

dUramasyanguruM bhAraM sAdhaya.nshcha punaH punaH |
sa.ndadhadvisRRija.nshcheShUnnirvisheShamadRRishyata || 16||

chApamaNDalamevAsya visphuraddikShvadRRishyata |
tamo ghnataH sudIptasya saviturmaNDalaM yathA || 17||

jyAshabdaH shushruve tasya talashabdashcha dAruNaH |
mahAshanimuchaH kAle payodasyeva nisvanaH || 18||

hrImAnamarShI saubhadro mAnakRRitpriyadarshanaH |
saMmimAnayiShurvIrAniShvAsA.nshchApyayudhyata || 19||

mRRidurbhUtvA mahArAja dAruNaH samapadyata |
varShAbhyatIto bhagavA~nsharadIva divAkaraH || 20||

sharAnvichitrAnmahato rukmapu~NkhA~nshilAshitAn |
mumocha shatashaH kruddho gabhastIniva bhAskaraH || 21||

kShuraprairvatsadantaishcha vipAThaishcha mahAyashAH |
nArAchairardhanArAchairbhallairaj~nalikairapi || 22||

avAkiradrathAnIkaM bhAradvAjasya pashyataH |
tatastatsainyamabhavadvimukhaM sharapIDitam || 23||

\hrule

\medskip
                  38
\medskip

dhRRitarAShTra uvAcha||

dvaidhIbhavati me chittaM hriyA tuShTyA cha sa~njaya |
mama putrasya yatsainyaM saubhadraH samavArayat || 1||

vistareNaiva me sha.nsa sarvaM gAvalgaNe punaH |
vikrIDitaM kumArasya skandasyevAsuraiH saha || 2||

sa~njaya uvAcha||

hanta te sampravakShyAmi vimardamatidAruNam |
ekasya cha bahUnAM cha yathAsIttumulo raNaH || 3||

abhimanyuH kRRitotsAhaH kRRitotsAhAnari.ndamAn |
rathastho rathinaH sarvA.nstAvakAnapyaharShayat || 4||

droNaM karNaM kRRipaM shalyaM drauNiM bhojaM bRRihadbalam |
duryodhanaM saumadattiM shakuniM cha mahAbalam || 5||

nAnAnRRipAnnRRipasutAnsainyAni vividhAni cha |
alAtachakravatsarvA.nshcharanbANaiH samabhyayAt || 6||

nighnannamitrAnsaubhadraH paramAstraH pratApavAn |
adarshayata tejasvI dikShu sarvAsu bhArata || 7||

taddRRiShTvA charitaM tasya saubhadrasyAmitaujasaH |
samakampanta sainyAni tvadIyAni punaH punaH || 8||

athAbravInmahAprAj~no bhAradvAjaH pratApavAn |
harSheNotphullanayanaH kRRipamAbhAShya satvaram || 9||

ghaTTayanniva marmANi tava putrasya mAriSha |
abhimanyuM raNe dRRiShTvA tadA raNavishAradam || 10||

eSha gachChati saubhadraH pArthAnAmagrato yuvA |
nandayansuhRRidaH sarvAnrAjAnaM cha yudhiShThiram || 11||

nakulaM sahadevaM cha bhImasenaM cha pANDavam |
bandhUnsambandhinashchAnyAnmadhyasthAnsuhRRidastathA || 12||

nAsya yuddhe samaM manye ka~nchidanyaM dhanurdharam |
ichChanhanyAdimAM senAM kimarthamapi nechChati || 13||

droNasya prItisa.nyuktaM shrutvA vAkyaM tavAtmajaH |
ArjuniM prati sa~Nkruddho droNaM dRRiShTvA smayanniva || 14||

atha duryodhanaH karNamabravIdbAhlikaM kRRipam |
duHsAsanaM madrarAjaM tA.nstA.nshchAnyAnmahArathAn || 15||

sarvamUrdhAvasiktAnAmAchAryo brahmavittamaH |
arjunasya sutaM mUDhaM nAbhihantumihechChati || 16||

na hyasya samare muchyedantako.apyAtatAyinaH |
kima~Nga punarevAnyo martyaH satyaM bravImi vaH || 17||

arjunasya sutaM tveSha shiShyatvAdabhirakShati |
putrAH shiShyAshcha dayitAstadapatyaM cha dharmiNAm || 18||

sa.nrakShyamANo droNena manyate vIryamAtmanaH |
AtmasambhAvito mUDhastaM pramathnIta mAchiram || 19||

evamuktAstu te rAj~nA sAtvatIputramabhyayuH |
sa.nrabdhAstaM jighA.nsanto bhAradvAjasya pashyataH || 20||

duHshAsanastu tachChrutvA duryodhanavachastadA |
abravItkurushArdUlo duryodhanamidaM vachaH || 21||

ahamenaM haniShyAmi mahArAja bravImi te |
miShatAM pANDuputrANAM pA~nchAlAnAM cha pashyatAm || 22||

grasiShyAmyadya saubhadraM yathA rAhurdivAkaram || 22||

utkrushya chAbravIdvAkyaM kururAjamidaM punaH |
shrutvA kRRiShNau mayA grastaM saubhadramatimAninau || 23||

gamiShyataH pretalokaM jIvalokAnna sa.nshayaH || 23||

tau cha shrutvA mRRitau vyaktaM pANDoH kShetrodbhavAH sutAH |
ekAhnA sasuhRRidvargAH klaibyAddhAsyanti jIvitam || 24||

tasmAdasminhate shatrau hatAH sarve.ahitAstava |
shivena dhyAhi mA rAjanneSha hanmi ripuM tava || 25||

evamuktvA nadanrAjanputro duHshAsanastava |
saubhadramabhyayAtkruddhaH sharavarShairavAkiran || 26||

tamabhikruddhamAyAntaM tava putramari.ndamaH |
abhimanyuH sharaistIkShNaiH ShaDvi.nshatyA samarpayat || 27||

duHshAsanastu sa~NkruddhaH prabhinna iva ku~njaraH |
ayodhayata saubhadramabhimanyushcha taM raNe || 28||

tau maNDalAni chitrANi rathAbhyAM savyadakShiNam |
charamANAvayudhyetAM rathashikShAvishAradau || 29||

atha paNavamRRida~NgadundubhInAM  kRRikaramahAnakabherijharjharANAm |
ninadamatibhRRishaM narAH prachakru rlavaNajalodbhavasiMhanAdamishram || 30||

\hrule

\medskip
                  39
\medskip

sa~njaya uvAcha||

sharavikShatagAtrastu pratyamitramavasthitam |
abhimanyuH smayandhImAnduHshAsanamathAbravIt || 1||

diShTyA pashyAmi sa~NgrAme mAninaM shatrumAgatam |
niShThuraM tyaktadharmANamAkroshanaparAyaNam || 2||

yatsabhAyAM tvayA rAj~no dhRRitarAShTrasya shRRiNvataH |
kopitaH paruShairvAkyairdharmarAjo yudhiShThiraH || 3||

jayonmattena bhImashcha bahvabaddhaM prabhAShatA || 3||

paravittApahArasya krodhasyAprashamasya cha |
lobhasya j~nAnanAshasya drohasyAtyAhitasya cha || 4||

pitR^INAM mama rAjyasya haraNasyogradhanvinAm |
tattvAmidamanuprAptaM tatkopAdvai mahAtmanAm || 5||

sadyashchogramadharmasya phalaM prApnuhi durmate |
shAsitAsmyadya te bANaiH sarvasainyasya pashyataH || 6||

adyAhamanRRiNastasya kopasya bhavitA raNe |
amarShitAyAH kRRiShNAyAH kA~NkShitasya cha me pituH || 7||

adya kauravya bhImasya bhavitAsmyanRRiNo yudhi |
na hi me mokShyase jIvanyadi notsRRijase raNam || 8||

evamuktvA mahAbAhurbANaM duHshAsanAntakam |
sa.ndadhe paravIraghnaH kAlAgnyanilavarchasam || 9||

tasyorastUrNamAsAdya jatrudeshe vibhidya tam |
athainaM pa~nchavi.nshatyA punashchaiva samarpayat || 10||

sa gADhaviddho vyathito rathopastha upAvishat |
duHshAsano mahArAja kashmalaM chAvishanmahat || 11||

sArathistvaramANastu duHshAsanamachetasam |
raNamadhyAdapovAha saubhadrasharapIDitam || 12||

pANDavA draupadeyAshcha virATashcha samIkShya tam |
pA~nchAlAH kekayAshchaiva siMhanAdamathAnadan || 13||

vAditrANi cha sarvANi nAnAli~NgAni sarvashaH |
prAvAdayanta saMhRRiShTAH pANDUnAM tatra sainikAH || 14||

pashyantaH smayamAnAshcha saubhadrasya vicheShTitam |
atyantavairiNaM dRRiptaM dRRiShTvA shatruM parAjitam || 15||

dharmamArutashakrANAmAshvinoH pratimAstathA |
dhArayanto dhvajAgreShu draupadeyA mahArathAH || 16||

sAtyakishchekitAnashcha dhRRiShTadyumnashikhaNDinau |
kekayA dhRRiShTaketushcha matsyapA~nchAlasRRi~njayAH || 17||

pANDavAshcha mudA yuktA yudhiShThirapurogamAH |
abhyavartanta sahitA droNAnIkaM bibhitsavaH || 18||

tato.abhavanmahadyuddhaM tvadIyAnAM paraiH saha |
jayamAkA~NkShamANAnAM shUrANAmanivartinAm || 19||

duryodhano mahArAja rAdheyamidamabravIt |
pashya duHshAsanaM vIramabhimanyuvashaM gatam || 20||

pratapantamivAdityaM nighnantaM shAtravAnraNe |
saubhadramudyatAstrAtumabhidhAvanti pANDavAH || 21||

tataH karNaH sharaistIkShNairabhimanyuM durAsadam |
abhyavarShata sa~NkruddhaH putrasya hitakRRittava || 22||

tasya chAnucharA.nstIkShNairvivyAdha parameShubhiH |
avaj~nApUrvakaM vIraH saubhadrasya raNAjire || 23||

abhimanyustu rAdheyaM trisaptatyA shilImukhaiH |
avidhyattvarito rAjandroNaM prepsurmahAmanAH || 24||

taM tadA nAshakatkashchiddroNAdvArayituM raNe |
ArujantaM rathashreShThAnvajrahastamivAsurAn || 25||

tataH karNo jayaprepsurmAnI sarvadhanurbhRRitAm |
saubhadraM shatasho.avidhyaduttamAstrANi darshayan || 26||

so.astrairastravidAM shreShTho rAmashiShyaH pratApavAn |
samare shatrudurdharShamabhimanyumapIDayat || 27||

sa tathA pIDyamAnastu rAdheyenAstravRRiShTibhiH |
samare.amarasa~NkAshaH saubhadro na vyaShIdata || 28||

tataH shilAshitaistIkShNairbhallaiH saMnataparvabhiH |
ChittvA dhanUMShi shUrANAmArjuniH karNamArdayat || 29||

sa dhvajaM kArmukaM chAsya ChittvA bhUmau nyapAtayat || 29||

tataH kRRichChragataM karNaM dRRiShTvA karNAdanantaraH |
saubhadramabhyayAttUrNaM dRRiDhamudyamya kArmukam || 30||

tata uchchukrushuH pArthAsteShAM chAnucharA janAH |
vAditrANi cha sa~njaghnuH saubhadraM chApi tuShTuvuH || 31||

\hrule

\medskip
                  40
\medskip

sa~njaya uvAcha||

so.abhigarjandhanuShpANirjyAM vikarShanpunaH punaH |
tayormahAtmanostUrNaM rathAntaramavApatat || 1||

so.avidhyaddashabhirbANairabhimanyuM durAsadam |
sachChatradhvajayantAraM sAshvamAshu smayanniva || 2||

pitRRipaitAmahaM karma kurvANamatimAnuSham |
dRRiShTvArditaM sharaiH kArShNiM tvadIyA hRRiShitAbhavan || 3||

tasyAbhimanyurAyamya smayannekena patriNA |
shiraH prachyAvayAmAsa sa rathAtprApatadbhuvi || 4||

karNikAramivoddhUtaM vAtena mathitaM nagAt |
bhrAtaraM nihataM dRRiShTvA rAjankarNo vyathAM yayau || 5||

vimukhIkRRitya karNaM tu saubhadraH ka~NkapatribhiH |
anyAnapi maheShvAsA.nstUrNamevAbhidudruve || 6||

tatastadvitataM jAlaM hastyashvarathapattimat |
jhaShaH kruddha ivAbhindadabhimanyurmahAyashAH || 7||

karNastu bahubhirbANairardyamAno.abhimanyunA |
apAyAjjavanairashvaistato.anIkamabhidyata || 8||

shalabhairiva chAkAshe dhArAbhiriva chAvRRite |
abhimanyoH sharai rAjanna prAj~nAyata ki~nchana || 9||

tAvakAnAM tu yodhAnAM vadhyatAM nishitaiH sharaiH |
anyatra saindhavAdrAjanna sma kashchidatiShThata || 10||

saubhadrastu tataH sha~NkhaM pradhmApya puruSharShabhaH |
shIghramabhyapatatsenAM bhAratIM bharatarShabha || 11||

sa kakShe.agnirivotsRRiShTo nirdaha.nstarasA ripUn |
madhye bhAratasainyAnAmArjuniH paryavartata || 12||

rathanAgAshvamanujAnardayannishitaiH sharaiH |
sa pravishyAkarodbhUmiM kabandhagaNasa~NkulAm || 13||

saubhadrachApaprabhavairnikRRittAH parameShubhiH |
svAnevAbhimukhAnghnantaH prAdrava~njIvitArthinaH || 14||

te ghorA raudrakarmANo vipAThAH pRRithavaH shitAH |
nighnanto rathanAgAshvA~njagmurAshu vasundharAm || 15||

sAyudhAH sA~NgulitrANAH sakhaDgAH sA~NgadA raNe |
dRRishyante bAhavashChinnA hemAbharaNabhUShitAH || 16||

sharAshchApAni khaDgAshcha sharIrANi shirA.nsi cha |
sakuNDalAni sragvINi bhUmAvAsansahasrashaH || 17||

apaskarairadhiShThAnairIShAdaNDakabandhuraiH |
akShairvimathitaishchakrairbhagnaishcha bahudhA rathaiH || 18||

shaktichApAyudhaishchApi patitaishcha mahAdhvajaiH || 18||

nihataiH kShatriyairashvairvAraNaishcha vishAM pate |
agamyakalpA pRRithivI kShaNenAsItsudAruNA || 19||

vadhyatAM rAjaputrANAM krandatAmitaretaram |
prAdurAsInmahAshabdo bhIrUNAM bhayavardhanaH || 20||

sa shabdo bharatashreShTha dishaH sarvA vyanAdayat || 20||

saubhadrashchAdravatsenAM nighnannashvarathadvipAn |
vyacharatsa dishaH sarvAH pradishashchAhitAnrujan || 21||

taM tadA nAnupashyAma sainyena rajasAvRRitam |
AdadAnaM gajAshvAnAM nRRiNAM chAyUMShi bhArata || 22||

kShaNena bhUyo.apashyAma sUryaM madhya.ndine yathA |
abhimanyuM mahArAja pratapantaM dviShadgaNAn || 23||

sa vAsavasamaH sa~Nkhye vAsavasyAtmajAtmajaH |
abhimanyurmahArAja sainyamadhye vyarochata || 24||

\hrule

\medskip
                  41
\medskip

dhRRitarAShTra uvAcha||

bAlamatyantasukhinamavAryabaladarpitam |
yuddheShu kushalaM vIraM kulaputraM tanutyajam || 1||

gAhamAnamanIkAni sadashvaistaM trihAyanaiH |
api yaudhiShThirAtsainyAtkashchidanvapatadrathI || 2||

sa~njaya uvAcha||

yudhiShThiro bhImasenaH shikhaNDI sAtyakiryamau |
dhRRiShTadyumno virATashcha drupadashcha sakekayaH || 3||

dhRRiShTaketushcha sa.nrabdho matsyAshchAnvapatanraNe || 3||

abhyadravanparIpsanto vyUDhAnIkAH prahAriNaH |
tAndRRiShTvA dravataH shUrA.nstvadIyA vimukhAbhavan || 4||

tatastadvimukhaM dRRiShTvA tava sUnormahadbalam |
jAmAtA tava tejasvI viShTambhayiShurAdravat || 5||

saindhavasya mahArAja putro rAjA jayadrathaH |
sa putragRRiddhinaH pArthAnsahasainyAnavArayat || 6||

ugradhanvA maheShvAso divyamastramudIrayan |
vArdhakShatrirupAsedhatpravaNAdiva ku~njarAn || 7||

dhRRitarAShTra uvAcha||

atibhAramahaM manye saindhave sa~njayAhitam |
yadekaH pANDavAnkruddhAnputragRRiddhInavArayat || 8||

atyadbhutamidaM manye balaM shauryaM cha saindhave |
tadasya brUhi me vIryaM karma chAgryaM mahAtmanaH || 9||

kiM dattaM hutamiShTaM vA sutaptamatha vA tapaH |
sindhurAjena yenaikaH kruddhAnpArthAnavArayat || 10||

sa~njaya uvAcha||

draupadIharaNe yattadbhImasenena nirjitaH |
mAnAtsa taptavAnrAjA varArthI sumahattapaH || 11||

indriyANIndriyArthebhyaH priyebhyaH saMnivartya saH |
kShutpipAsAtapasahaH kRRisho dhamanisantataH || 12||

devamArAdhayachCharvaM gRRiNanbrahma sanAtanam || 12||

bhaktAnukampI bhagavA.nstasya chakre tato dayAm |
svapnAnte.apyatha chaivAha haraH sindhupateH sutam || 13||

varaM vRRiNIShva prIto.asmi jayadratha kimichChasi || 13||

evamuktastu sharveNa sindhurAjo jayadrathaH |
uvAcha praNato rudraM prA~njalirniyatAtmavAn || 14||

pANDaveyAnahaM sa~Nkhye bhImavIryaparAkramAn |
eko raNe dhArayeyaM samastAniti bhArata || 15||

evamuktastu devesho jayadrathamathAbravIt |
dadAmi te varaM saumya vinA pArthaM dhana~njayam || 16||

dhArayiShyasi sa~NgrAme chaturaH pANDunandanAn |
evamastviti deveshamuktvAbudhyata pArthivaH || 17||

sa tena varadAnena divyenAstrabalena cha |
ekaH sandhArayAmAsa pANDavAnAmanIkinIm || 18||

tasya jyAtalaghoSheNa kShatriyAnbhayamAvishat |
parA.nstu tava sainyasya harShaH paramako.abhavat || 19||

dRRiShTvA tu kShatriyA bhAraM saindhave sarvamarpitam |
utkrushyAbhyadravanrAjanyena yaudhiShThiraM balam || 20||

\hrule

\medskip
                  42
\medskip

sa~njaya uvAcha||

yanmA pRRichChasi rAjendra sindhurAjasya vikramam |
shRRiNu tatsarvamAkhyAsye yathA pANDUnayodhayat || 1||

tamUhuH sArathervashyAH saindhavAH sAdhuvAhinaH |
vikurvANA bRRihanto.ashvAH shvasanopamaraMhasaH || 2||

gandharvanagarAkAraM vidhivatkalpitaM ratham |
tasyAbhyashobhayatketurvArAho rAjato mahAn || 3||

shvetachChatrapatAkAbhishchAmaravyajanena cha |
sa babhau rAjali~NgaistaistArApatirivAmbare || 4||

muktAvajramaNisvarNairbhUShitaM tadayasmayam |
varUthaM vibabhau tasya jyotirbhiH khamivAvRRitam || 5||

sa visphArya mahachchApaM kiranniShugaNAnbahUn |
tatkhaNDaM pUrayAmAsa yadvyadArayadArjuniH || 6||

sa sAtyakiM tribhirbANairaShTabhishcha vRRikodaram |
dhRRiShTadyumnaM tathA ShaShTyA virATaM dashabhiH sharaiH || 7||

drupadaM pa~nchabhistIkShNairdashabhishcha shikhaNDinam |
kekayAnpa~nchavi.nshatyA draupadeyA.nstribhistribhiH || 8||

yudhiShThiraM cha saptatyA tataH sheShAnapAnudat |
iShujAlena mahatA tadadbhutamivAbhavat || 9||

athAsya shitapItena bhallenAdishya kArmukam |
chichCheda prahasanrAjA dharmaputraH pratApavAn || 10||

akShNornimeShamAtreNa so.anyadAdAya kArmukam |
vivyAdha dashabhiH pArtha tA.nshchaivAnyA.nstribhistribhiH || 11||

tasya tallAghavaM j~nAtvA bhImo bhallaistribhiH punaH |
dhanurdhvajaM cha ChatraM cha kShitau kShipramapAtayat || 12||

so.anyadAdAya balavAnsajyaM kRRitvA cha kArmukam |
bhImasyApothayatketuM dhanurashvA.nshcha mAriSha || 13||

sa hatAshvAdavaplutya ChinnadhanvA rathottamAt |
sAtyakerApluto yAnaM giryagramiva kesarI || 14||

tatastvadIyAH saMhRRiShTAH sAdhu sAdhviti chukrushuH |
sindhurAjasya tatkarma prekShyAshraddheyamuttamam || 15||

sa~NkruddhAnpANDavAneko yaddadhArAstratejasA |
tattasya karma bhUtAni sarvANyevAbhyapUjayan || 16||

saubhadreNa hataiH pUrvaM sottarAyudhibhirdvipaiH |
pANDUnAM darshitaH panthAH saindhavena nivAritaH || 17||

yatamAnAstu te vIrA matsyapA~nchAlakekayAH |
pANDavAshchAnvapadyanta pratyaikashyena saindhavam || 18||

yo yo hi yatate bhettuM droNAnIkaM tavAhitaH |
taM taM devavaraprAptyA saindhavaH pratyavArayat || 19||

\hrule

\medskip
                  43
\medskip

sa~njaya uvAcha||

saindhavena niruddheShu jayagRRiddhiShu pANDuShu |
sughoramabhavadyuddhaM tvadIyAnAM paraiH saha || 1||

pravishya tvArjuniH senAM satyasandho durAsadAm |
vyakShobhayata tejasvI makaraH sAgaraM yathA || 2||

taM tathA sharavarSheNa kShobhayantamari.ndamam |
yathApradhAnAH saubhadramabhyayuH kurusattamAH || 3||

teShAM tasya cha saMmardo dAruNaH samapadyata |
sRRijatAM sharavarShANi prasaktamamitaujasAm || 4||

rathavrajena sa.nruddhastairamitrairathArjuniH |
vRRiShasenasya yantAraM hatvA chichCheda kArmukam || 5||

tasya vivyAdha balavA~nsharairashvAnajihmagaiH |
vAtAyamAnairatha tairashvairapahRRito raNAt || 6||

tenAntareNAbhimanyoryantApAsArayadratham |
rathavrajAstato hRRiShTAH sAdhu sAdhviti chukrushuH || 7||

taM siMhamiva sa~NkruddhaM pramathnantaM sharairarIn |
ArAdAyAntamabhyetya vasAtIyo.abhyayAddrutam || 8||

so.abhimanyuM sharaiH ShaShTyA rukmapu~NkhairavAkirat |
abravIchcha na me jIva~njIvato yudhi mokShyase || 9||

tamayasmayavarmANamiShuNA AshupAtinA |
vivyAdha hRRidi saubhadraH sa papAta vyasuH kShitau || 10||

vasAtyaM nihataM dRRiShTvA kruddhAH kShatriyapu~NgavAH |
parivavrustadA rAja.nstava pautraM jighA.nsavaH || 11||

visphArayantashchApAni nAnArUpANyanekashaH |
tadyuddhamabhavadraudraM saubhadrasyAribhiH saha || 12||

teShAM sharAnseShvasanA~nsharIrANi shirA.nsi cha |
sakuNDalAni sragvINi kruddhashchichCheda phAlguniH || 13||

sakhaDgAH sA~NgulitrANAH sapaTTishaparashvadhAH |
adRRishyanta bhujAshChinnA hemAbharaNabhUShitAH || 14||

sragbhirAbharaNairvastraiH patitaishcha mahAdhvajaiH |
varmabhishcharmabhirhArairmukuTaishChatrachAmaraiH || 15||

apaskarairadhiShThAnairIShAdaNDakabandhuraiH |
akShairvimathitaishchakrairbhagnaishcha bahudhA yugaiH || 16||

anukarShaiH patAkAbhistathA sArathivAjibhiH |
rathaishcha bhagnairnAgaishcha hataiH kIrNAbhavanmahI || 17||

nihataiH kShatriyaiH shUrairnAnAjanapadeshvaraiH |
jayagRRiddhairvRRitA bhUmirdAruNA samapadyata || 18||

disho vicharatastasya sarvAshcha pradishastathA |
raNe.abhimanyoH kruddhasya rUpamantaradhIyata || 19||

kA~nchanaM yadyadasyAsIdvarma chAbharaNAni cha |
dhanuShashcha sharANAM cha tadapashyAma kevalam || 20||

taM tadA nAshakatkashchichchakShurbhyAmabhivIkShitum |
AdadAnaM sharairyodhAnmadhye sUryamiva sthitam || 21||

\hrule

\medskip
                  44
\medskip

sa~njaya uvAcha||

AdadAnastu shUrANAmAyUMShyabhavadArjuniH |
antakaH sarvabhUtAnAM prANAnkAla ivAgate || 1||

sa shakra iva vikrAntaH shakrasUnoH suto balI |
abhimanyustadAnIkaM loDayanbahvashobhata || 2||

pravishyaiva tu rAjendra kShatriyendrAntakopamaH |
satyashravasamAdatta vyAghro mRRigamivolbaNam || 3||

satyashravasi chAkShipte tvaramANA mahArathAH |
pragRRihya vipulaM shastramabhimanyumupAdravan || 4||

ahaM pUrvamahaM pUrvamiti kShatriyapu~NgavAH |
spardhamAnAH samAjagmurjighA.nsanto.arjunAtmajam || 5||

kShatriyANAmanIkAni pradrutAnyabhidhAvatAm |
jagrAsa timirAsAdya kShudramatsyAnivArNave || 6||

ye kechana gatAstasya samIpamapalAyinaH |
na te pratinyavartanta samudrAdiva sindhavaH || 7||

mahAgrAhagRRihIteva vAtavegabhayArditA |
samakampata sA senA vibhraShTA naurivArNave || 8||

atha rukmaratho nAma madreshvarasuto balI |
trastAmAshvAsayansenAmatrasto vAkyamabravIt || 9||

alaM trAsena vaH shUrA naiSha kashchinmayi sthite |
ahamenaM grahIShyAmi jIvagrAhaM na sa.nshayaH || 10||

evamuktvA tu saubhadramabhidudrAva vIryavAn |
sukalpitenohyamAnaH syandanena virAjatA || 11||

so.abhimanyuM tribhirbANairviddhvA vakShasyathAnadat |
tribhishcha dakShiNe bAhau savye cha nishitaistribhiH || 12||

sa tasyeShvasanaM ChittvA phAlguNiH savyadakShiNau |
bhujau shirashcha svakShibhru kShitau kShipramapAtayat || 13||

dRRiShTvA rukmarathaM rugNaM putraM shalyasya mAninam |
jIvagrAhaM jighRRikShantaM saubhadreNa yashasvinA || 14||

sa~NgrAmadurmadA rAjanrAjaputrAH prahAriNaH |
vayasyAH shalyaputrasya suvarNavikRRitadhvajAH || 15||

tAlamAtrANi chApAni vikarShanto mahArathAH |
ArjuniM sharavarSheNa samantAtparyavArayan || 16||

shUraiH shikShAbalopetaistaruNairatyamarShaNaiH |
dRRiShTvaikaM samare shUraM saubhadramaparAjitam || 17||

ChAdyamAnaM sharavrAtairhRRiShTo duryodhano.abhavat |
vaivasvatasya bhavanaM gatamenamamanyata || 18||

suvarNapu~NkhairiShubhirnAnAli~NgaistribhistribhiH |
adRRishyamArjuniM chakrurnimeShAtte nRRipAtmajAH || 19||

sasUtAshvadhvajaM tasya syandanaM taM cha mAriSha |
AchitaM samapashyAma shvAvidhaM shalalairiva || 20||

sa gADhaviddhaH kruddhashcha tottrairgaja ivArditaH |
gAndharvamastramAyachChadrathamAyAM cha yojayat || 21||

arjunena tapastaptvA gandharvebhyo yadAhRRitam |
tumburupramukhebhyo vai tenAmohayatAhitAn || 22||

ekaH sa shatadhA rAjandRRishyate sma sahasradhA |
alAtachakravatsa~Nkhye kShipramastrANi darshayan || 23||

rathacharyAstramAyAbhirmohayitvA parantapaH |
bibheda shatadhA rAja~nsharIrANi mahIkShitAm || 24||

prANAH prANabhRRitAM sa~Nkhye preShitA nishitaiH sharaiH |
rAjanprApuramuM lokaM sharIrANyavaniM yayuH || 25||

dhanUMShyashvAnniyantR^I.nshcha dhvajAnbAhU.nshcha sA~NgadAn |
shirA.nsi cha shitairbhallaisteShAM chichCheda phAlguniH || 26||

chUtArAmo yathA bhagnaH pa~nchavarShaphalopagaH |
rAjaputrashataM tadvatsaubhadreNApataddhatam || 27||

kruddhAshIviShasa~NkAshAnsukumArAnsukhochitAn |
ekena nihatAndRRiShTvA bhIto duryodhano.abhavat || 28||

rathinaH ku~njarAnashvAnpadAtI.nshchAvamarditAn |
dRRiShTvA duryodhanaH kShipramupAyAttamamarShitaH || 29||

tayoH kShaNamivApUrNaH sa~NgrAmaH samapadyata |
athAbhavatte vimukhaH putraH sharashatArditaH || 30||

\hrule

\medskip
                  45
\medskip

dhRRitarAShTra uvAcha||

yathA vadasi me sUta ekasya bahubhiH saha |
sa~NgrAmaM tumulaM ghoraM jayaM chaiva mahAtmanaH || 1||

ashraddheyamivAshcharyaM saubhadrasyAtha vikramam |
kiM tu nAtyadbhutaM teShAM yeShAM dharmo vyapAshrayaH || 2||

duryodhane.atha vimukhe rAjaputrashate hate |
saubhadre pratipattiM kAM pratyapadyanta mAmakAH || 3||

sa~njaya uvAcha||

sa.nshuShkAsyAshchalannetrAH prasvinnA lomaharShiNaH |
palAyanakRRitotsAhA nirutsAhA dviShajjaye || 4||

hatAnbhrAtR^InpitR^InputrAnsuhRRitsambandhibAndhavAn |
utsRRijyotsRRijya samiyustvarayanto hayadvipAn || 5||

tAnprabhagnA.nstathA dRRiShTvA droNo drauNirbRRihadbalaH |
kRRipo duryodhanaH karNaH kRRitavarmAtha saubalaH || 6||

abhidrutAH susa~NkruddhAH saubhadramaparAjitam |
te.api pautreNa te rAjanprAyasho vimukhIkRRitAH || 7||

ekastu sukhasa.nvRRiddho bAlyAddarpAchcha nirbhayaH |
iShvastravinmahAtejA lakShmaNo.a.arjunimabhyayAt || 8||

tamanvagevAsya pitA putragRRiddhI nyavartata |
anu duryodhanaM chAnye nyavartanta mahArathAH || 9||

taM te.abhiShiShichurbANairmeghA girimivAmbubhiH |
sa cha tAnpramamAthaiko viShvagvAto yathAmbudAn || 10||

pautraM tu tava durdharShaM lakShmaNaM priyadarshanam |
pituH samIpe tiShThantaM shUramudyatakArmukam || 11||

atyantasukhasa.nvRRiddhaM dhaneshvarasutopamam |
AsasAda raNe kArShNirmatto mattamiva dvipam || 12||

lakShmaNena tu sa~Ngamya saubhadraH paravIrahA |
sharaiH sunishitaistIkShNairbAhvorurasi chArpitaH || 13||

sa~Nkruddho vai mahAbAhurdaNDAhata ivoragaH |
pautrastava mahArAja tava pautramabhAShata || 14||

sudRRiShTaH kriyatAM loko amuM lokaM gamiShyasi |
pashyatAM bAndhavAnAM tvAM nayAmi yamasAdanam || 15||

evamuktvA tato bhallaM saubhadraH paravIrahA |
udbabarha mahAbAhurnirmuktoragasaMnibham || 16||

sa tasya bhujanirmukto lakShmaNasya sudarshanam |
sunasaM subhru keshAntaM shiro.ahArShItsakuNDalam || 17||

lakShmaNaM nihataM dRRiShTvA hA hetyuchchukrushurjanAH || 17||

tato duryodhanaH kruddhaH priye putre nipAtite |
hatainamiti chukrosha kShatriyAnkShatriyarShabhaH || 18||

tato droNaH kRRipaH karNo droNaputro bRRihadbalaH |
kRRitavarmA cha hArdikyaH ShaDrathAH paryavArayan || 19||

sa tAnviddhvA shitairbANairvimukhIkRRitya chArjuniH |
vegenAbhyapatatkruddhaH saindhavasya mahadbalam || 20||

Avavrustasya panthAnaM gajAnIkena da.nshitAH |
kali~NgAshcha niShAdAshcha krAthaputrashcha vIryavAn || 21||

tatprasaktamivAtyarthaM yuddhamAsIdvishAM pate || 21||

tatastatku~njarAnIkaM vyadhamaddhRRiShTamArjuniH |
yathA vivAnnityagatirjaladA~nshatasho.ambare || 22||

tataH krAthaH sharavrAtairArjuniM samavAkirat |
athetare saMnivRRittAH punardroNamukhA rathAH || 23||

paramAstrANi dhunvAnAH saubhadramabhidudruvuH || 23||

tAnnivAryArjunirbANaiH krAthaputramathArdayat |
sharaugheNAprameyeNa tvaramANo jighA.nsayA || 24||

sadhanurbANakeyUrau bAhU samukuTaM shiraH |
ChatraM dhvajaM niyantAramashvA.nshchAsya nyapAtayat || 25||

kulashIlashrutabalaiH kIrtyA chAstrabalena cha |
yukte tasminhate vIrAH prAyasho vimukhAbhavan || 26||

\hrule

\medskip
                  46
\medskip

dhRRitarAShTra uvAcha||

tathA praviShTaM taruNaM saubhadramaparAjitam |
kulAnurUpaM kurvANaM sa~NgrAmeShvapalAyinam || 1||

AjAneyaiH subalibhiryuktamashvaistrihAyanaiH |
plavamAnamivAkAshe ke shUrAH samavArayan || 2||

sa~njaya uvAcha||

abhimanyuH pravishyaiva tAvakAnnishitaiH sharaiH |
akarodvimukhAnsarvAnpArthivAnpANDunandanaH || 3||

taM tu droNaH kRRipaH karNo drauNishcha sabRRihadbalaH |
kRRitavarmA cha hArdikyaH ShaDrathAH paryavArayan || 4||

dRRiShTvA tu saindhave bhAramatimAtraM samAhitam |
sainyaM tava mahArAja yudhiShThiramupAdravat || 5||

saubhadramitare vIramabhyavarSha~nsharAmbubhiH |
tAlamAtrANi chApAni vikarShanto mahArathAH || 6||

tA.nstu sarvAnmaheShvAsAnsarvavidyAsu niShThitAn |
vyaShTambhayadraNe bANaiH saubhadraH paravIrahA || 7||

droNaM pa~nchAshatA viddhvA vi.nshatyA cha bRRihadbalam |
ashItyA kRRitavarmANaM kRRipaM ShaShTyA shilImukhaiH || 8||

rukmapu~NkhairmahAvegairAkarNasamachoditaiH |
avidhyaddashabhirbANairashvatthAmAnamArjuniH || 9||

sa karNaM karNinA karNe pItena nishitena cha |
phAlgunirdviShatAM madhye vivyAdha parameShuNA || 10||

pAtayitvA kRRipasyAshvA.nstathobhau pArShNisArathI |
athainaM dashabhirbANaiH pratyavidhyatstanAntare || 11||

tato vRRindArakaM vIraM kurUNAM kIrtivardhanam |
putrANAM tava vIrANAM pashyatAmavadhIdbalI || 12||

taM drauNiH pa~nchavi.nshatyA kShudrakANAM samarpayat |
varaM varamamitrANAmArujantamabhItavat || 13||

sa tu bANaiH shitaistUrNaM pratyavidhyata mAriSha |
pashyatAM dhArtarAShTrANAmashvatthAmAnamArjuniH || 14||

ShaShTyA sharANAM taM drauNistigmadhAraiH sutejanaiH |
ugrairnAkampayadviddhvA mainAkamiva parvatam || 15||

sa tu drauNiM trisaptatyA hemapu~NkhairajihmagaiH |
pratyavidhyanmahAtejA balavAnapakAriNam || 16||

tasmindroNo bANashataM putragRRiddhI nyapAtayat |
ashvatthAmA tathAShTau cha parIpsanpitaraM raNe || 17||

karNo dvAvi.nshatiM bhallAnkRRitavarmA chaturdasha |
bRRihadbalastu pa~nchAshatkRRipaH shAradvato dasha || 18||

tA.nstu pratyavadhItsarvAndashabhirdashabhiH sharaiH |
tairardyamAnaH saubhadraH sarvato nishitaiH sharaiH || 19||

taM kosalAnAmadhipaH karNinAtADayaddhRRidi |
sa tasyAshvAndhvajaM chApaM sUtaM chApAtayatkShitau || 20||

atha kosalarAjastu virathaH khaDgacharmadhRRit |
iyeSha phAlguneH kAyAchChiro hartuM sakuNDalam || 21||

sa kosalAnAM bhartAraM rAjaputraM bRRihadbalam |
hRRidi vivyAdha bANena sa bhinnahRRidayo.apatat || 22||

babha~nja cha sahasrANi dasha rAjanmahAtmanAm |
sRRijatAmashivA vAchaH khaDgakArmukadhAriNAm || 23||

tathA bRRihadbalaM hatvA saubhadro vyacharadraNe |
viShTambhayanmaheShvAsAnyodhA.nstava sharAmbubhiH || 24||

\hrule

\medskip
                  47
\medskip

sa~njaya uvAcha||

sa karNaM karNinA karNe punarvivyAdha phAlguniH |
sharaiH pa~nchAshatA chainamavidhyatkopayanbhRRisham || 1||

prativivyAdha rAdheyastAvadbhiratha taM punaH |
sa tairAchitasarvA~Ngo bahvashobhata bhArata || 2||

karNaM chApyakarotkruddho rudhirotpIDavAhinam |
karNo.api vibabhau shUraH sharaishchitro.asRRigAplutaH || 3||

tAvubhau sharachitrA~Ngau rudhireNa samukShitau |
babhUvaturmahAtmAnau puShpitAviva ki.nshukau || 4||

atha karNasya sachivAnShaTshUrA.nshchitrayodhinaH |
sAshvasUtadhvajarathAnsaubhadro nijaghAna ha || 5||

athetarAnmaheShvAsAndashabhirdashabhiH sharaiH |
pratyavidhyadasambhrAntastadadbhutamivAbhavat || 6||

mAgadhasya punaH putraM hatvA ShaDbhirajihmagaiH |
sAshvaM sasUtaM taruNamashvaketumapAtayat || 7||

mArtikAvatakaM bhojaM tataH ku~njaraketanam |
kShurapreNa samunmathya nanAda visRRija~nsharAn || 8||

tasya dauHshAsanirviddhvA chaturbhishchaturo hayAn |
sUtamekena vivyAdha dashabhishchArjunAtmajam || 9||

tato dauHshAsaniM kArShNirviddhvA saptabhirAshugaiH |
sa.nrambhAdraktanayano vAkyamuchchairathAbravIt || 10||

pitA tavAhavaM tyaktvA gataH kApuruSho yathA |
diShTyA tvamapi jAnIShe yoddhuM na tvadya mokShyase || 11||

etAvaduktvA vachanaM karmAraparimArjitam |
nArAchaM visasarjAsmai taM drauNistribhirAchChinat || 12||

tasyArjunirdhvajaM ChittvA shalyaM tribhiratADayat |
taM shalyo navabhirbANairgArdhrapatrairatADayat || 13||

tasyArjunirdhvajaM ChittvA ubhau cha pArShNisArathI |
taM vivyAdhAyasaiH ShaDbhiH so.apakrAmadrathAntaram || 14||

shatru~njayaM chandraketuM meghavegaM suvarchasam |
sUryabhAsaM cha pa~nchaitAnhatvA vivyAdha saubalam || 15||

taM saubalastribhirviddhvA duryodhanamathAbravIt |
sarva enaM pramathnImaH puraikaikaM hinasti naH || 16||

athAbravIttadA droNaM karNo vaikartano vRRiShA |
purA sarvAnpramathnAti brUhyasya vadhamAshu naH || 17||

tato droNo maheShvAsaH sarvA.nstAnpratyabhAShata |
asti vo.asyAntaraM kashchitkumArasya prapashyati || 18||

anvasya pitaraM hyadya charataH sarvatodisham |
shIghratAM narasiMhasya pANDaveyasya pashyata || 19||

dhanurmaNDalamevAsya rathamArgeShu dRRishyate |
sa.ndadhAnasya vishikhA~nshIghraM chaiva vimu~nchataH || 20||

Arujanniva me prANAnmohayannapi sAyakaiH |
praharShayati mA bhUyaH saubhadraH paravIrahA || 21||

ati mA nandayatyeSha saubhadro vicharanraNe |
antaraM yasya sa.nrabdhA na pashyanti mahArathAH || 22||

asyato laghuhastasya dishaH sarvA maheShubhiH |
na visheShaM prapashyAmi raNe gANDIvadhanvanaH || 23||

atha karNaH punardroNamAhArjunisharArditaH |
sthAtavyamiti tiShThAmi pIDyamAno.abhimanyunA || 24||

tejasvinaH kumArasya sharAH paramadAruNAH |
kShiNvanti hRRidayaM me.adya ghorAH pAvakatejasaH || 25||

tamAchAryo.abravItkarNaM shanakaiH prahasanniva |
abhedyamasya kavachaM yuvA chAshuparAkramaH || 26||

upadiShTA mayA asya pituH kavachadhAraNA |
tAmeSha nikhilAM vetti dhruvaM parapura~njayaH || 27||

shakyaM tvasya dhanushChettuM jyAM cha bANaiH samAhitaiH |
abhIshavo hayAshchaiva tathobhau pArShNisArathI || 28||

etatkuru maheShvAsa rAdheya yadi shakyate |
athainaM vimukhIkRRitya pashchAtpraharaNaM kuru || 29||

sadhanuShko na shakyo.ayamapi jetuM surAsuraiH |
virathaM vidhanuShkaM cha kuruShvainaM yadIchChasi || 30||

tadAchAryavachaH shrutvA karNo vaikartanastvaran |
asyato laghuhastasya pRRiShatkairdhanurAchChinat || 31||

ashvAnasyAvadhIdbhojo gautamaH pArShNisArathI |
sheShAstu ChinnadhanvAnaM sharavarShairavAkiran || 32||

tvaramANAstvarAkAle virathaM ShaNmahArathAH |
sharavarShairakaruNA bAlamekamavAkiran || 33||

sa ChinnadhanvA virathaH svadharmamanupAlayan |
khaDgacharmadharaH shrImAnutpapAta vihAyasam || 34||

mArgaiH sa kaishikAdyaishcha lAghavena balena cha |
Arjunirvyacharadvyomni bhRRishaM vai pakShirADiva || 35||

mayyeva nipatatyeSha sAsirityUrdhvadRRiShTayaH |
vivyadhustaM maheShvAsAH samare ChidradarshinaH || 36||

tasya droNo.achChinanmuShTau khaDgaM maNimayatsarum |
rAdheyo nishitairbANairvyadhamachcharma chottamam || 37||

vyasicharmeShupUrNA~NgaH so.antarikShAtpunaH kShitim |
Asthitashchakramudyamya droNaM kruddho.abhyadhAvata || 38||

sa chakrareNUjjvalashobhitA~Ngo  babhAvatIvonnatachakrapANiH |
raNe.abhimanyuH kShaNadAsubhadraH  sa vAsubhadrAnukRRitiM prakurvan || 39||

srutarudhirakRRitaikarAgavaktro  bhrukuTipuTAkuTilo.atisiMhanAdaH |
prabhuramitabalo raNe.abhimanyu rnRRipavaramadhyagato bhRRishaM vyarAjat || 40||

\hrule

\medskip
                  48
\medskip

sa~njaya uvAcha||

viShNoH svasAnandikaraH sa viShNvAyudhabhUShitaH |
rarAjAtirathaH sa~Nkhye janArdana ivAparaH || 1||

mArutoddhUtakeshAntamudyatArivarAyudham |
vapuH samIkShya pRRithvIshA duHsamIkShyaM surairapi || 2||

tachchakraM bhRRishamudvignAH sa~nchichChiduranekadhA |
mahArathastataH kArShNiH sa~njagrAha mahAgadAm || 3||

vidhanuHsyandanAsistairvichakrashchAribhiH kRRitaH |
abhimanyurgadApANirashvatthAmAnamAdravat || 4||

sa gadAmudyatAM dRRiShTvA jvalantImashanImiva |
apAkrAmadrathopasthAdvikramA.nstrInnararShabhaH || 5||

tasyAshvAngadayA hatvA tathobhau pArShNisArathI |
sharAchitA~NgaH saubhadraH shvAvidvatpratyadRRishyata || 6||

tataH subaladAyAdaM kAlakeyamapothayat |
jaghAna chAsyAnucharAngAndhArAnsaptasaptatim || 7||

punarbrahmavasAtIyA~njaghAna rathino dasha |
kekayAnAM rathAnsapta hatvA cha dasha ku~njarAn || 8||

dauHshAsanirathaM sAshvaM gadayA samapothayat || 8||

tato dauHshAsaniH kruddho gadAmudyamya mAriSha |
abhidudrAva saubhadraM tiShTha tiShTheti chAbravIt || 9||

tAvudyatagadau vIrAvanyonyavadhakA~NkShiNau |
bhrAtRRivyau samprajahrAte pureva tryambakAntakau || 10||

tAvanyonyaM gadAgrAbhyAM saMhatya patitau kShitau |
indradhvajAvivotsRRiShTau raNamadhye parantapau || 11||

dauHshAsanirathotthAya kurUNAM kIrtivardhanaH |
prottiShThamAnaM saubhadraM gadayA mUrdhnyatADayat || 12||

gadAvegena mahatA vyAyAmena cha mohitaH |
vichetA nyapatadbhUmau saubhadraH paravIrahA || 13||

evaM vinihato rAjanneko bahubhirAhave || 13||

kShobhayitvA chamUM sarvAM nalinImiva ku~njaraH |
ashobhata hato vIro vyAdhairvanagajo yathA || 14||

taM tathA patitaM shUraM tAvakAH paryavArayan |
dAvaM dagdhvA yathA shAntaM pAvakaM shishirAtyaye || 15||

vimRRidya tarushRRi~NgANi saMnivRRittamivAnilam |
astaM gatamivAdityaM taptvA bhAratavAhinIm || 16||

upaplutaM yathA somaM sa.nshuShkamiva sAgaram |
pUrNachandrAbhavadanaM kAkapakShavRRitAkShakam || 17||

taM bhUmau patitaM dRRiShTvA tAvakAste mahArathAH |
mudA paramayA yuktAshchukrushuH siMhavanmuhuH || 18||

AsItparamako harShastAvakAnAM vishAM pate |
itareShAM tu vIrANAM netrebhyaH prApatajjalam || 19||

abhikroshanti bhUtAni antarikShe vishAM pate |
dRRiShTvA nipatitaM vIraM chyutaM chandramivAmbarAt || 20||

droNakarNamukhaiH ShaDbhirdhArtarAShTrairmahArathaiH |
eko.ayaM nihataH shete naiSha dharmo mato hi naH || 21||

tasmi.nstu nihate vIre bahvashobhata medinI |
dyauryathA pUrNachandreNa nakShatragaNamAlinI || 22||

rukmapu~Nkhaishcha sampUrNA rudhiraughapariplutA |
uttamA~Ngaishcha vIrANAM bhrAjamAnaiH sakuNDalaiH || 23||

vichitraishcha paristomaiH patAkAbhishcha sa.nvRRitA |
chAmaraishcha kuthAbhishcha praviddhaishchAmbarottamaiH || 24||

rathAshvanaranAgAnAmala~NkAraishcha suprabhaiH |
khaDgaishcha nishitaiH pItairnirmuktairbhujagairiva || 25||

chApaishcha vishikhaishChinnaiH shaktyRRiShTiprAsakampanaiH |
vividhairAyudhaishchAnyaiH sa.nvRRitA bhUrashobhata || 26||

vAjibhishchApi nirjIvaiH svapadbhiH shoNitokShitaiH |
sArohairviShamA bhUmiH saubhadreNa nipAtitaiH || 27||

sA~NkushaiH samahAmAtraiH savarmAyudhaketubhiH |
parvatairiva vidhvastairvishikhonmathitairgajaiH || 28||

pRRithivyAmanukIrNaishcha vyashvasArathiyodhibhiH |
hradairiva prakShubhitairhatanAgai rathottamaiH || 29||

padAtisa~Nghaishcha hatairvividhAyudhabhUShaNaiH |
bhIrUNAM trAsajananI ghorarUpAbhavanmahI || 30||

taM dRRiShTvA patitaM bhUmau chandrArkasadRRishadyutim |
tAvakAnAM parA prItiH pANDUnAM chAbhavadvyathA || 31||

abhimanyau hate rAja~nshishuke.aprAptayauvane |
samprAdravachchamUH sarvA dharmarAjasya pashyataH || 32||

dIryamANaM balaM dRRiShTvA saubhadre vinipAtite |
ajAtashatruH svAnvIrAnidaM vachanamabravIt || 33||

svargameSha gataH shUro yo hato naparA~NmukhaH |
sa.nstambhayata mA bhaiShTa vijeShyAmo raNe ripUn || 34||

ityevaM sa mahAtejA duHkhitebhyo mahAdyutiH |
dharmarAjo yudhAM shreShTho bruvanduHkhamapAnudat || 35||

yuddhe hyAshIviShAkArAnrAjaputrAnraNe bahUn |
pUrvaM nihatya sa~NgrAme pashchAdArjuniranvagAt || 36||

hatvA dashasahasrANi kausalyaM cha mahAratham |
kRRiShNArjunasamaH kArShNiH shakrasadma gato dhruvam || 37||

rathAshvanaramAta~NgAnvinihatya sahasrashaH |
avitRRiptaH sa sa~NgrAmAdashochyaH puNyakarmakRRit || 38||

vayaM tu pravaraM hatvA teShAM taiH sharapIDitAH |
niveshAyAbhyupAyAma sAyAhne rudhirokShitAH || 39||

nirIkShamANAstu vayaM pare chAyodhanaM shanaiH |
apayAtA mahArAja glAniM prAptA vichetasaH || 40||

tato nishAyA divasasya chAshivaH  shivArutaH sandhiravartatAdbhutaH |
kusheshayApIDanibhe divAkare  vilambamAne.astamupetya parvatam || 41||

varAsishaktyRRiShTivarUthacharmaNAM  vibhUShaNAnAM cha samAkShipanprabhAm |
divaM cha bhUmiM cha samAnayanniva  priyAM tanuM bhAnurupaiti pAvakam || 42||

mahAbhrakUTAchalashRRi~NgasaMnibhai rgajairanekairiva vajrapAtitaiH |
savaijayantya~NkushavarmayantRRibhi rnipAtitairniShTanatIva gaushchitA || 43||

hateshvaraishchUrNitapattyupaskarai rhatAshvasUtairvipatAkaketubhiH |
mahArathairbhUH shushubhe vichUrNitaiH  purairivAmitrahatairnarAdhipa || 44||

rathAshvavRRindaiH sahasAdibhirhataiH  praviddhabhANDAbharaNaiH pRRithagvidhaiH |
nirastajihvAdashanAntralochanai rdharA babhau ghoravirUpadarshanA || 45||

praviddhavarmAbharaNA varAyudhA  vipannahastyashvarathAnugA narAH |
mahArhashayyAstaraNochitAH sadA  kShitAvanAthA iva sherate hatAH || 46||

atIva hRRiShTAH shvasRRigAlavAyasA  baDAH suparNAshcha vRRikAstarakShavaH |
vayA.nsyasRRikpAnyatha rakShasAM gaNAH  pishAchasa~NghAshcha sudAruNA raNe || 47||

tvacho vinirbhidya pibanvasAmasRRi ktathaiva majjAM pishitAni chAshnuvan |
vapAM vilumpanti hasanti gAnti cha  prakarShamANAH kuNapAnyanekashaH || 48||

sharIrasa~NghATavahA asRRigjalA  rathoDupA ku~njarashailasa~NkaTA |
manuShyashIrShopalamA.nsakardamA  praviddhanAnAvidhashastramAlinI || 49||

mahAbhayA vaitaraNIva dustarA  pravartitA yodhavaraistadA nadI |
uvAha madhyena raNAjiraM bhRRishaM  bhayAvahA jIvamRRitapravAhinI || 50||

pibanti chAshnanti cha yatra durdRRishAH  pishAchasa~NghA vividhAH subhairavAH |
sunanditAH prANabhRRitAM bhaya~NkarAH  samAnabhakShAH shvasRRigAlapakShiNaH || 51||

tathA tadAyodhanamugradarshanaM  nishAmukhe pitRRipatirAShTrasaMnibham |
nirIkShamANAH shanakairjahurnarAH  samutthitAruNDakulopasa~Nkulam || 52||

apetavidhvastamahArhabhUShaNaM  nipAtitaM shakrasamaM mahAratham |
raNe.abhimanyuM dadRRishustadA janA  vyapoDhahavyaM sadasIva pAvakam || 53||

\hrule

\medskip
                  49
\medskip

sa~njaya uvAcha||

tasmi.nstu nihate vIre saubhadre rathayUthape |
vimuktarathasaMnAhAH sarve nikShiptakArmukAH || 1||

upopaviShTA rAjAnaM parivArya yudhiShThiram |
tadeva duHkhaM dhyAyantaH saubhadragatamAnasAH || 2||

tato yudhiShThiro rAjA vilalApa suduHkhitaH |
abhimanyau hate vIre bhrAtuH putre mahArathe || 3||

droNAnIkamasambAdhaM mama priyachikIrShayA |
bhittvA vyUhaM praviShTo.asau gomadhyamiva kesarI || 4||

yasya shUrA maheShvAsAH pratyanIkagatA raNe |
prabhagnA vinivartante kRRitAstrA yuddhadurmadAH || 5||

atyantashatrurasmAkaM yena duHshAsanaH sharaiH |
kShipraM hyabhimukhaH sa~Nkye visa~nj~no vimukhIkRRitaH || 6||

sa tIrtvA dustaraM vIro droNAnIkamahArNavam |
prApya dauHshAsaniM kArShNiryAto vaivasvatakShayam || 7||

kathaM drakShyAmi kaunteyaM saubhadre nihate.arjunam |
subhadrAM vA mahAbhAgAM priyaM putramapashyatIm || 8||

kiM svidvayamapetArthamashliShTamasama~njasam |
tAvubhau prativakShyAmo hRRiShIkeshadhana~njayau || 9||

ahameva subhadrAyAH keshavArjunayorapi |
priyakAmo jayAkA~NkShI kRRitavAnidamapriyam || 10||

na lubdho budhyate doShAnmohAllobhaH pravartate |
madhu lipsurhi nApashyaM prapAtamidamIdRRisham || 11||

yo hi bhojye puraskAryo yAneShu shayaneShu cha |
bhUShaNeShu cha so.asmAbhirbAlo yudhi puraskRRitaH || 12||

kathaM hi bAlastaruNo yuddhAnAmavishAradaH |
sadashva iva sambAdhe viShame kShemamarhati || 13||

no cheddhi vayamapyenaM mahImanushayImahi |
bIbhatsoH kopadIptasya dagdhAH kRRipaNachakShuShA || 14||

alubdho matimAnhrImAnkShamAvAnrUpavAnbalI |
vapuShmAnmAnakRRidvIraH priyaH satyaparAyaNaH || 15||

yasya shlAghanti vibudhAH karmANyUrjitakarmaNaH |
nivAtakavachA~njaghne kAlakeyA.nshcha vIryavAn || 16||

mahendrashatravo yena hiraNyapuravAsinaH |
akShNornimeShamAtreNa paulomAH sagaNA hatAH || 17||

parebhyo.apyabhayArthibhyo yo dadAtyabhayaM vibhuH |
tasyAsmAbhirna shakitastrAtumadyAtmajo bhayAt || 18||

bhayaM tu sumahatprAptaM dhArtarAShTraM mahadbalam |
pArthaH putravadhAtkruddhaH kauravA~nshoShayiShyati || 19||

kShudraH kShudrasahAyashcha svapakShakShayamAturaH |
vyaktaM duryodhano dRRiShTvA shochanhAsyati jIvitam || 20||

na me jayaH prItikaro na rAjyaM  na chAmaratvaM na suraiH salokatA |
imaM samIkShyAprativIryapauruShaM  nipAtitaM devavarAtmajAtmajam || 21||

\hrule

\medskip
                  50
\medskip

sa~njaya uvAcha||

tasminnahani nirvRRitte ghore prANabhRRitAM kShaye |
Aditye.asta~Ngate shrImAnsandhyAkAla upasthite || 1||

vyapayAteShu sainyeShu vAsAya bharatarShabha |
hatvA sa.nshaptakavrAtAndivyairastraiH kapidhvajaH || 2||

prAyAtsvashibiraM jiShNurjaitramAsthAya taM ratham |
gachChanneva cha govindaM sannakaNTho.abhyabhAShata || 3||

kiM nu me hRRidayaM trastaM vAkyaM sajjati keshava |
spandanti chApyaniShTAni gAtraM sIdati chAchyuta || 4||

aniShTaM chaiva me shliShTaM hRRidayAnnApasarpati |
bhuvi yaddikShu chApyugrA utpAtAstrAsayanti mAm || 5||

bahuprakArA dRRishyante sarva evAghasha.nsinaH |
api svasti bhavedrAj~naH sAmAtyasya gurormama || 6||

vAsudeva uvAcha||

vyaktaM shivaM tava bhrAtuH sAmAtyasya bhaviShyati |
mA shuchaH ki~nchidevAnyattatrAniShTaM bhaviShyati || 7||

sa~njaya uvAcha||

tataH sandhyAmupAsyaiva vIrau vIrAvasAdane |
kathayantau raNe vRRittaM prayAtau rathamAsthitau || 8||

tataH svashibiraM prAptau hatAnandaM hatatviSham |
vAsudevo.arjunashchaiva kRRitvA karma suduShkaram || 9||

dhvastAkAraM samAlakShya shibiraM paravIrahA |
bIbhatsurabravItkRRiShNamasvasthahRRidayastataH || 10||

nAdya nandanti tUryANi ma~NgalyAni janArdana |
mishrA dundubhinirghoShaiH sha~NkhAshchADambaraiH saha || 11||

vINA vA nAdya vAdyante shamyAtAlasvanaiH saha || 11||

ma~NgalyAni cha gItAni na gAyanti paThanti cha |
stutiyuktAni ramyANi mamAnIkeShu bandinaH || 12||

yodhAshchApi hi mAM dRRiShTvA nivartante hyadhomukhAH |
karmANi cha yathApUrvaM kRRitvA nAbhivadanti mAm || 13||

api svasti bhavedadya bhrAtRRibhyo mama mAdhava |
na hi shudhyati me bhAvo dRRiShTvA svajanamAkulam || 14||

api pA~nchAlarAjasya virATasya cha mAnada |
sarveShAM chaiva yodhAnAM sAmagryaM syAnmamAchyuta || 15||

na cha mAmadya saubhadraH prahRRiShTo bhrAtRRibhiH saha |
raNAdAyAntamuchitaM pratyudyAti hasanniva || 16||

evaM sa~Nkathayantau tau praviShTau shibiraM svakam |
dadRRishAte bhRRishAsvasthAnpANDavAnnaShTachetasaH || 17||

dRRiShTvA bhrAtR^I.nshcha putrA.nshcha vimanA vAnaradhvajaH |
apashya.nshchaiva saubhadramidaM vachanamabravIt || 18||

mukhavarNo.aprasanno vaH sarveShAmeva lakShyate |
na chAbhimanyuM pashyAmi na cha mAM pratinandatha || 19||

mayA shrutashcha droNena chakravyUho vinirmitaH |
na cha vastasya bhettAsti RRite saubhadramAhave || 20||

na chopadiShTastasyAsInmayAnIkavinirgamaH |
kachchinna bAlo yuShmAbhiH parAnIkaM praveshitaH || 21||

bhittvAnIkaM maheShvAsaH pareShAM bahusho yudhi |
kachchinna nihataH shete saubhadraH paravIrahA || 22||

lohitAkShaM mahAbAhuM jAtaM siMhamivAdriShu |
upendrasadRRishaM brUta kathamAyodhane hataH || 23||

sukumAraM maheShvAsaM vAsavasyAtmajAtmajam |
sadA mama priyaM brUta kathamAyodhane hataH || 24||

vArShNeyIdayitaM shUraM mayA satatalAlitam |
ambAyAshcha priyaM nityaM ko.avadhItkAlachoditaH || 25||

sadRRisho vRRiShNisiMhasya keshavasya mahAtmanaH |
vikramashrutamAhAtmyaiH kathamAyodhane hataH || 26||

subhadrAyAH priyaM nityaM draupadyAH keshavasya cha |
yadi putraM na pashyAmi yAsyAmi yamasAdanam || 27||

mRRiduku~nchitakeshAntaM bAlaM bAlamRRigekShaNam |
mattadviradavikrAntaM shAlapotamivodgatam || 28||

smitAbhibhAShiNaM dAntaM guruvAkyakaraM sadA |
bAlye.apyabAlakarmANaM priyavAkyamamatsaram || 29||

mahotsAhaM mahAbAhuM dIrgharAjIvalochanam |
bhaktAnukampinaM dAntaM na cha nIchAnusAriNam || 30||

kRRitaj~naM j~nAnasampannaM kRRitAstramanivartinam |
yuddhAbhinandinaM nityaM dviShatAmaghavardhanam || 31||

sveShAM priyahite yuktaM pitR^INAM jayagRRiddhinam |
na cha pUrvaprahartAraM sa~NgrAme naShTasambhramam || 32||

yadi putraM na pashyAmi yAsyAmi yamasAdanam || 32||

sulalATaM sukeshAntaM subhrvakShidashanachChadam |
apashyatastadvadanaM kA shAntirhRRidayasya me || 33||

tantrIsvanasukhaM ramyaM pu.nskokilasamadhvanim |
ashRRiNvataH svanaM tasya kA shAntirhRRidayasya me || 34||

rUpaM chApratirUpaM tattridasheShvapi durlabham |
apashyato.adya vIrasya kA shAntirhRRidayasya me || 35||

abhivAdanadakShaM taM pitR^INAM vachane ratam |
nAdyAhaM yadi pashyAmi kA shAntirhRRidayasya me || 36||

sukumAraH sadA vIro mahArhashayanochitaH |
bhUmAvanAthavachChete nUnaM nAthavatAM varaH || 37||

shayAnaM samupAsanti yaM purA paramastriyaH |
tamadya vipraviddhA~NgamupAsantyashivAH shivAH || 38||

yaH purA bodhyate suptaH sUtamAgadhabandibhiH |
bodhayantyadya taM nUnaM shvApadA vikRRitaiH svaraiH || 39||

ChatrachChAyAsamuchitaM tasya tadvadanaM shubham |
nUnamadya rajodhvastaM raNe reNuH kariShyati || 40||

hA putrakAvitRRiptasya satataM putradarshane |
bhAgyahInasya kAlena yathA me nIyase balAt || 41||

sAdya sa.nyamanI nUnaM sadA sukRRitinAM gatiH |
svabhAbhirbhAsitA ramyA tvayAtyarthaM virAjate || 42||

nUnaM vaivasvatashcha tvA varuNashcha priyAtithiH |
shatakraturdhaneshashcha prAptamarchantyabhIrukam || 43||

evaM vilapya bahudhA bhinnapoto vaNigyathA |
duHkhena mahatAviShTo yudhiShThiramapRRichChata || 44||

kachchitsa kadanaM kRRitvA pareShAM pANDunandana |
svargato.abhimukhaH sa~Nkhye yudhyamAno nararShabhaH || 45||

sa nUnaM bahubhiryattairyudhyamAno nararShabhaiH |
asahAyaH sahAyArthI mAmanudhyAtavAndhruvam || 46||

pIDyamAnaH sharairbAlastAta sAdhvabhidhAva mAm |
iti vipralapanmanye nRRisha.nsairbahubhirhataH || 47||

atha vA matprasUtashcha svasrIyo mAdhavasya cha |
subhadrAyAM cha sambhUto naivaM vaktumihArhati || 48||

vajrasAramayaM nUnaM hRRidayaM sudRRiDhaM mama |
apashyato dIrghabAhuM raktAkShaM yanna dIryate || 49||

kathaM bAle maheShvAse nRRisha.nsA marmabhedinaH |
svasrIye vAsudevasya mama putre.akShipa~nsharAn || 50||

yo mAM nityamadInAtmA pratyudgamyAbhinandati |
upayAntaM ripUnhatvA so.adya mAM kiM na pashyati || 51||

nUnaM sa patitaH shete dharaNyAM rudhirokShitaH |
shobhayanmedinIM gAtrairAditya iva pAtitaH || 52||

raNe vinihataM shrutvA shokArtA vai vina~NkShyati |
subhadrA vakShyate kiM mAmabhimanyumapashyatI || 53||

draupadI chaiva duHkhArte te cha vakShyAmi kiM nvaham || 53||

vajrasAramayaM nUnaM hRRidayaM yanna yAsyati |
sahasradhA vadhUM dRRiShTvA rudatIM shokakarshitAm || 54||

hRRiShTAnAM dhArtarAShTrANAM siMhanAdo mayA shrutaH |
yuyutsushchApi kRRiShNena shruto vIrAnupAlabhan || 55||

ashaknuvanto bIbhatsuM bAlaM hatvA mahArathAH |
kiM nadadhvamadharmaj~nAH pArthe vai dRRishyatAM balam || 56||

kiM tayorvipriyaM kRRitvA keshavArjunayormRRidhe |
siMhavannadata prItAH shokakAla upasthite || 57||

AgamiShyati vaH kShipraM phalaM pApasya karmaNaH |
adharmo hi kRRitastIvraH kathaM syAdaphalashchiram || 58||

iti tAnprati bhAShanvai vaishyAputro mahAmatiH |
apAyAchChastramutsRRijya kopaduHkhasamanvitaH || 59||

kimarthametannAkhyAtaM tvayA kRRiShNa raNe mama |
adhakShyaM tAnahaM sarvA.nstadA krUrAnmahArathAn || 60||

nigRRihya vAsudevastaM putrAdhibhirabhiplutam |
maivamityabravItkRRiShNastIvrashokasamanvitam || 61||

sarveShAmeSha vai panthAH shUrANAmanivartinAm |
kShatriyANAM visheSheNa yeShAM yuddhena jIvikA || 62||

eShA vai yudhyamAnAnAM shUrANAmanivartinAm |
vihitA dharmashAstraj~nairgatirgatimatAM vara || 63||

dhruvaM yuddhe hi maraNaM shUrANAmanivartinAm |
gataH puNyakRRitAM lokAnabhimanyurna sa.nshayaH || 64||

etachcha sarvavIrANAM kA~NkShitaM bharatarShabha |
sa~NgrAme.abhimukhA mRRityuM prapnuyAmeti mAnada || 65||

sa cha vIrAnraNe hatvA rAjaputrAnmahAbalAn |
vIrairAkA~NkShitaM mRRityuM samprApto.abhimukho raNe || 66||

mA shuchaH puruShavyAghra pUrvaireSha sanAtanaH |
dharmakRRidbhiH kRRito dharmaH kShatriyANAM raNe kShayaH || 67||

ime te bhrAtaraH sarve dInA bharatasattama |
tvayi shokasamAviShTe nRRipAshcha suhRRidastava || 68||

etA.nstvaM vachasA sAmnA samAshvAsaya mAnada |
viditaM veditavyaM te na shokaM kartumarhasi || 69||

evamAshvAsitaH pArthaH kRRiShNenAdbhutakarmaNA |
tato.abravIttadA bhrAtR^InsarvAnpArthaH sagadgadAn || 70||

sa dIrghabAhuH pRRithva.nso dIrgharAjIvalochanaH |
abhimanyuryathA vRRittaH shrotumichChAmyahaM tathA || 71||

sanAgasyandanahayAndrakShyadhvaM nihatAnmayA |
sa~NgrAme sAnubandhA.nstAnmama putrasya vairiNaH || 72||

kathaM cha vaH kRRitAstrANAM sarveShAM shastrapANinAm |
saubhadro nidhanaM gachChedvajriNApi samAgataH || 73||

yadyevamahamaj~nAsyamashaktAnrakShaNe mama |
putrasya pANDupA~nchAlAnmayA gupto bhavettataH || 74||

kathaM cha vo rathasthAnAM sharavarShANi mu~nchatAm |
nIto.abhimanyurnidhanaM kadarthIkRRitya vaH paraiH || 75||

aho vaH pauruShaM nAsti na cha vo.asti parAkramaH |
yatrAbhimanyuH samare pashyatAM vo nipAtitaH || 76||

AtmAnameva garheyaM yadahaM vaH sudurbalAn |
yuShmAnAj~nAya niryAto bhIrUnakRRitanishramAn || 77||

Aho svidbhUShaNArthAya varmashastrAyudhAni vaH |
vAchashcha vaktuM sa.nsatsu mama putramarakShatAm || 78||

evamuktvA tato vAkyaM tiShTha.nshchApavarAsimAn |
na smAshakyata bIbhatsuH kenachitprasamIkShitum || 79||

tamantakamiva kruddhaM niHshvasantaM muhurmuhuH |
putrashokAbhisantaptamashrupUrNamukhaM tadA || 80||

nAbhibhAShTuM shaknuvanti draShTuM vA suhRRido.arjunam |
anyatra vAsudevAdvA jyeShTAdvA pANDunandanAt || 81||

sarvAsvavasthAsu hitAvarjunasya manonugau |
bahumAnAtpriyatvAchcha tAvenaM vaktumarhataH || 82||

tatastaM putrashokena bhRRishaM pIDitamAnasam |
rAjIvalochanaM kruddhaM rAjA vachanamabravIt || 83||

\hrule

\medskip
                  51
\medskip

yudhiShThira uvAcha||

tvayi yAte mahAbAho sa.nshaptakabalaM prati |
prayatnamakarottIvramAchAryo grahaNe mama || 1||

vyADhAnIkaM vayaM droNaM varayAmaH sma sarvashaH |
prativyUhya rathAnIkaM yatamAnaM tathA raNe || 2||

sa vAryamANo rathibhI rakShitena mayA tathA |
asmAnapi jaghAnAshu pIDayannishitaiH sharaiH || 3||

te pIDyamAnA droNena droNAnIkaM na shaknumaH |
prativIkShitumapyAjau bhettuM tatkuta eva tu || 4||

vayaM tvapratimaM vIrye sarve saubhadramAtmajam |
uktavantaH sma te tAta bhindhyanIkamiti prabho || 5||

sa tathA chodito.asmAbhiH sadashva iva vIryavAn |
asahyamapi taM bhAraM voDhumevopachakrame || 6||

sa tavAstropadeshena vIryeNa cha samanvitaH |
prAvishattadbalaM bAlaH suparNa iva sAgaram || 7||

te.anuyAtA vayaM vIraM sAtvatIputramAhave |
praveShTukAmAstenaiva yena sa prAvishachchamUm || 8||

tataH saindhavako rAjA kShudrastAta jayadrathaH |
varadAnena rudrasya sarvAnnaH samavArayat || 9||

tato droNaH kRRipaH karNo drauNishcha sa bRRihadbalaH |
kRRitavarmA cha saubhadraM ShaDrathAH paryavArayan || 10||

parivArya tu taiH sarvairyudhi bAlo mahArathaiH |
yatamAnaH paraM shaktyA bahubhirvirathIkRRitaH || 11||

tato dauHshAsaniH kShipraM tathA tairvirathIkRRitam |
sa.nshayaM paramaM prApya diShTAntenAbhyayojayat || 12||

sa tu hatvA sahasrANi dvipAshvarathasAdinAm |
rAjaputrashataM chAgryaM vIrA.nshchAlakShitAnbahUn || 13||

bRRihadbalaM cha rAjAnaM svargeNAjau prayojya ha |
tataH paramadharmAtmA diShTAntamupajagmivAn || 14||

etAvadeva nirvRRittamasmAkaM shokavardhanam |
sa chaivaM puruShavyAghraH svargalokamavAptavAn || 15||

sa~njaya uvAcha||

tato.arjuno vachaH shrutvA dharmarAjena bhAShitam |
hA putra iti niHshvasya vyathito nyapatadbhuvi || 16||

viShaNNavadanAH sarve parigRRihya dhana~njayam |
netrairanimiShairdInAH pratyavekShanparasparam || 17||

pratilabhya tataH sa~nj~nAM vAsaviH krodhamUrChitaH |
kampamAno jvareNeva niHshvasa.nshcha muhurmuhuH || 18||

pANiM pANau viniShpiShya shvasamAno.ashrunetravAn |
unmatta iva viprekShannidaM vachanamabravIt || 19||

satyaM vaH pratijAnAmi shvo.asmi hantA jayadratham |
na chedvadhabhayAdbhIto dhArtarAShTrAnprahAsyati || 20||

na chAsmA~nsharaNaM gachChetkRRiShNaM vA puruShottamam |
bhavantaM vA mahArAja shvo.asmi hantA jayadratham || 21||

dhArtarAShTrapriyakaraM mayi vismRRitasauhRRidam |
pApaM bAlavadhe hetuM shvo.asmi hantA jayadratham || 22||

rakShamANAshcha taM sa~Nkhye ye mAM yotsyanti kechana |
api droNakRRipau vIrau ChAdayiShyAmi tA~nsharaiH || 23||

yadyetadevaM sa~NgrAme na kuryAM puruSharShabhAH |
mA sma puNyakRRitAM lokAnprApnuyAM shUrasaMmatAn || 24||

ye lokA mAtRRihantR^INAM ye chApi pitRRighAtinAm |
gurudAragAminAM ye cha pishunAnAM cha ye tathA || 25||

sAdhUnasUyatAM ye cha ye chApi parivAdinAm |
ye cha nikShepahartR^INAM ye cha vishvAsaghAtinAm || 26||

bhuktapUrvAM striyaM ye cha nindatAmaghasha.nsinAm |
brahmaghnAnAM cha ye lokA ye cha goghAtinAmapi || 27||

pAyasaM vA yavAnnaM vA shAkaM kRRisarameva vA |
sa.nyAvApUpamA.nsAni ye cha lokA vRRithAshnatAm || 28||

tAnahnaivAdhigachCheyaM na cheddhanyAM jayadratham || 28||

vedAdhyAyinamatyarthaM sa.nshitaM vA dvijottamam |
avamanyamAno yAnyAti vRRiddhAnsAdhU.nstathA gurUn || 29||

spRRishatAM brAhmaNaM gAM cha pAdenAgniM cha yAM labhet |
yApsu shleShma purIShaM vA mUtraM vA mu~nchatAM gatiH || 30||

tAM gachCheyaM gatiM ghorAM na cheddhanyAM jayadratham || 30||

nagnasya snAyamAnasya yA cha vandhyAtithergatiH |
utkochinAM mRRiShoktInAM va~nchakAnAM cha yA gatiH || 31||

AtmApahAriNAM yA cha yA cha mithyAbhisha.nsinAm || 31||

bhRRityaiH sa.ndRRishyamAnAnAM putradArAshritaistathA |
asa.nvibhajya kShudrANAM yA gatirmRRiShTamashnatAm || 32||

tAM gachCheyaM gatiM ghorAM na cheddhanyAM jayadratham || 32||

sa.nshritaM vApi yastyaktvA sAdhuM tadvachane ratam |
na bibharti nRRisha.nsAtmA nindate chopakAriNam || 33||

arhate prAtiveshyAya shrAddhaM yo na dadAti cha |
anarhate cha yo dadyAdvRRiShalIpatyureva cha || 34||

madyapo bhinnamaryAdaH kRRitaghno bhrAtRRinindakaH |
teShAM gatimiyAM kShipraM na cheddhanyAM jayadratham || 35||

dharmAdapetA ye chAnye mayA nAtrAnukIrtitAH |
ye chAnukIrtitAH kShipraM teShAM gatimavApnuyAm || 36||

yadi vyuShTAmimAM rAtriM shvo na hanyAM jayadratham || 36||

imAM chApyaparAM bhUyaH pratij~nAM me nibodhata |
yadyasminnahate pApe sUryo.astamupayAsyati || 37||

ihaiva sampraveShTAhaM jvalitaM jAtavedasam || 37||

asurasuramanuShyAH pakShiNo voragA vA  pitRRirajanicharA vA brahmadevarShayo vA |
charamacharamapIdaM yatparaM chApi tasmA ttadapi mama ripuM taM rakShituM naiva shaktAH || 38||

yadi vishati rasAtalaM tadagryaM  viyadapi devapuraM diteH puraM vA |
tadapi sharashatairahaM prabhAte  bhRRishamabhipatya ripoH shiro.abhihartA || 39||

evamuktvA vichikShepa gANDIvaM savyadakShiNam |
tasya shabdamatikramya dhanuHshabdo.aspRRishaddivam || 40||

arjunena pratij~nAte pA~nchajanyaM janArdanaH |
pradadhmau tatra sa~Nkruddho devadattaM dhana~njayaH || 41||

sa pA~nchajanyo.achyutavaktravAyunA  bhRRishaM supUrNodaraniHsRRitadhvaniH |
jagatsapAtAlaviyaddigIshvaraM  prakampayAmAsa yugAtyaye yathA || 42||

tato vAditraghoShAshcha prAdurAsansamantataH |
siMhanAdAshcha pANDUnAM pratij~nAte mahAtmanA || 43||

\hrule

\medskip
              pratij~nAparva
                  52
\medskip

sa~njaya uvAcha||

shrutvA tu taM mahAshabdaM pANDUnAM putragRRiddhinAm |
chAraiH pravedite tatra samutthAya jayadrathaH || 1||

shokasaMmUDhahRRidayo duHkhenAbhihato bhRRisham |
majjamAna ivAgAdhe vipule shokasAgare || 2||

jagAma samitiM rAj~nAM saindhavo vimRRishanbahu |
sa teShAM naradevAnAM sakAshe paridevayan || 3||

abhimanyoH piturbhItaH savrIDo vAkyamabravIt |
yo.asau pANDoH kila kShetre jAtaH shakreNa kAminA || 4||

sa ninIShati durbuddhirmAM kilaikaM yamakShayam |
tatsvasti vo.astu yAsyAmi svagRRihaM jIvitepsayA || 5||

atha vA stha pratibalAstrAtuM mAM kShatriyarShabhAH |
pArthena prArthitaM vIrAste dadantu mamAbhayam || 6||

droNaduryodhanakRRipAH karNamadreshabAhlikAH |
duHshAsanAdayaH shaktAstrAtumapyantakAdritam || 7||

kima~Nga punarekena phalgunena jighA.nsatA |
na trAyeyurbhavanto mAM samastAH patayaH kShiteH || 8||

praharShaM pANDaveyAnAM shrutvA mama mahadbhayam |
sIdantIva cha me.a~NgAni mumUrShoriva pArthivAH || 9||

vadho nUnaM pratij~nAto mama gANDIvadhanvanA |
tathA hi hRRiShTAH kroshanti shokakAle.api pANDavAH || 10||

na devA na cha gandharvA nAsuroragarAkShasAH |
utsahante.anyathA kartuM kuta eva narAdhipAH || 11||

tasmAnmAmanujAnIta bhadraM vo.astu nararShabhAH |
adarshanaM gamiShyAmi na mAM drakShyanti pANDavAH || 12||

evaM vilapamAnaM taM bhayAdvyAkulachetasam |
AtmakAryagarIyastvAdrAjA duryodhano.abravIt || 13||

na bhetavyaM naravyAghra ko hi tvA puruSharShabha |
madhye kShatriyavIrANAM tiShThantaM prArthayedyudhi || 14||

ahaM vaikartanaH karNashchitraseno vivi.nshatiH |
bhUrishravAH shalaH shalyo vRRiShaseno durAsadaH || 15||

purumitro jayo bhojaH kAmbojashcha sudakShiNaH |
satyavrato mahAbAhurvikarNo durmukhaH sahaH || 16||

duHshAsanaH subAhushcha kali~NgashchApyudAyudhaH |
vindAnuvindAvAvantyau droNo drauNiH sasaubalaH || 17||

tvaM chApi rathinAM shreShThaH svayaM shUro.amitadyutiH |
sa kathaM pANDaveyebhyo bhayaM pashyasi saindhava || 18||

akShauhiNyo dashaikA cha madIyAstava rakShaNe |
yattA yotsyanti mA bhaistvaM saindhava vyetu te bhayam || 19||

evamAshvAsito rAjanputreNa tava saindhavaH |
duryodhanena sahito droNaM rAtrAvupAgamat || 20||

upasa~NgrahaNaM kRRitvA droNAya sa vishAM pate |
upopavishya praNataH paryapRRichChadidaM tadA || 21||

nimitte dUrapAtitve laghutve dRRiDhavedhane |
mama bravItu bhagavAnvisheShaM phalgunasya cha || 22||

vidyAvisheShamichChAmi j~nAtumAchArya tattvataH |
mamArjunasya cha vibho yathAtattvaM prachakShva me || 23||

droNa uvAcha||

samamAchAryakaM tAta tava chaivArjunasya cha |
yogAdduHkhochitatvAchcha tasmAttvatto.adhiko.arjunaH || 24||

na tu te yudhi santrAsaH kAryaH pArthAtkatha~nchana |
ahaM hi rakShitA tAta bhayAttvAM nAtra sa.nshayaH || 25||

na hi madbAhuguptasya prabhavantyamarA api |
vyUhiShyAmi cha taM vyUhaM yaM pArtho na tariShyati || 26||

tasmAdyudhyasva mA bhaistvaM svadharmamanupAlaya |
pitRRipaitAmahaM mArgamanuyAhi narAdhipa || 27||

adhItya vidhivadvedAnagnayaH suhutAstvayA |
iShTaM cha bahubhiryaj~nairna te mRRityubhayAdbhayam || 28||

durlabhaM mAnuShairmandairmahAbhAgyamavApya tu |
bhujavIryArjitA.NllokAndivyAnprApsyasyanuttamAn || 29||

kuravaH pANDavAshchaiva vRRiShNayo.anye cha mAnavAH |
ahaM cha saha putreNa adhruvA iti chintyatAm || 30||

paryAyeNa vayaM sarve kAlena balinA hatAH |
paralokaM gamiShyAmaH svaiH svaiH karmabhiranvitAH || 31||

tapastaptvA tu yA.NllokAnprApnuvanti tapasvinaH |
kShatradharmAshritAH shUrAH kShatriyAH prApnuvanti tAn || 32||

sa~njaya uvAcha||

evamAshvAsito rAjanbhAradvAjena saindhavaH |
apAnudadbhayaM pArthAdyuddhAya cha mano dadhe || 33||

\hrule

\medskip
                  53
\medskip

sa~njaya uvAcha||

pratij~nAte tu pArthena sindhurAjavadhe tadA |
vAsudevo mahAbAhurdhana~njayamabhAShata || 1||

bhrAtR^INAM matamAj~nAya tvayA vAchA pratishrutam |
saindhavaM shvo.asmi hanteti tatsAhasatamaM kRRitam || 2||

asaMmantrya mayA sArdhamatibhAro.ayamudyataH |
kathaM nu sarvalokasya nAvahAsyA bhavemahi || 3||

dhArtarAShTrasya shibire mayA praNihitAshcharAH |
ta ime shIghramAgamya pravRRittiM vedayanti naH || 4||

tvayA vai sampratij~nAte sindhurAjavadhe tadA |
siMhanAdaH savAditraH sumahAniha taiH shrutaH || 5||

tena shabdena vitrastA dhArtarAShTrAH sasaindhavAH |
nAkasmAtsiMhanAdo.ayamiti matvA vyavasthitAH || 6||

sumahA~nshabdasampAtaH kauravANAM mahAbhuja |
AsInnAgAshvapattInAM rathaghoShashcha bhairavaH || 7||

abhimanyuvadhaM shrutvA dhruvamArto dhana~njayaH |
rAtrau niryAsyati krodhAditi matvA vyavasthitAH || 8||

tairyatadbhiriyaM satyA shrutA satyavatastava |
pratij~nA sindhurAjasya vadhe rAjIvalochana || 9||

tato vimanasaH sarve trastAH kShudramRRigA iva |
AsansuyodhanAmAtyAH sa cha rAjA jayadrathaH || 10||

athotthAya sahAmAtyairdInaH shibiramAtmanaH |
AyAtsauvIrasindhUnAmIshvaro bhRRishaduHkhitaH || 11||

sa mantrakAle saMmantrya sarvA naiHshreyasIH kriyAH |
suyodhanamidaM vAkyamabravIdrAjasa.nsadi || 12||

mAmasau putrahanteti shvo.abhiyAtA dhana~njayaH |
pratij~nAto hi senAyA madhye tena vadho mama || 13||

tAM na devA na gandharvA nAsuroragarAkShasAH |
utsahante.anyathA kartuM pratij~nAM savyasAchinaH || 14||

te mAM rakShata sa~NgrAme mA vo mUrdhni dhana~njayaH |
padaM kRRitvApnuyAllakShyaM tasmAdatra vidhIyatAm || 15||

atha rakShA na me sa~Nkhye kriyate kurunandana |
anujAnIhi mAM rAjangamiShyAmi gRRihAnprati || 16||

evamuktastvavAkShIrSho vimanAH sa suyodhanaH |
shrutvAbhishaptavantaM tvAM dhyAnamevAnvapadyata || 17||

tamArtamabhisamprekShya rAjA kila sa saindhavaH |
mRRidu chAtmahitaM chaiva sApekShamidamuktavAn || 18||

nAhaM pashyAmi bhavatAM tathAvIryaM dhanurdharam |
yo.arjunasyAstramastreNa pratihanyAnmahAhave || 19||

vAsudevasahAyasya gANDIvaM dhunvato dhanuH |
ko.arjunasyAgratastiShThetsAkShAdapi shatakratuH || 20||

maheshvaro.api pArthena shrUyate yodhitaH purA |
padAtinA mahAtejA girau himavati prabhuH || 21||

dAnavAnAM sahasrANi hiraNyapuravAsinAm |
jaghAnekarathenaiva devarAjaprachoditaH || 22||

samAyukto hi kaunteyo vAsudevena dhImatA |
sAmarAnapi lokA.nstrInnihanyAditi me matiH || 23||

so.ahamichChAmyanuj~nAtuM rakShituM vA mahAtmanA |
droNena sahaputreNa vIreNa yadi manyase || 24||

sa rAj~nA svayamAchAryo bhRRishamAkrandito.arjuna |
sa.nvidhAnaM cha vihitaM rathAshcha kila sajjitAH || 25||

karNo bhUrishravA drauNirvRRiShasenashcha durjayaH |
kRRipashcha madrarAjashcha ShaDete.asya purogamAH || 26||

shakaTaH padmapashchArdho vyUho droNena kalpitaH |
padmakarNikamadhyasthaH sUchIpAshe jayadrathaH || 27||

sthAsyate rakShito vIraiH sindhurADyuddhadurmadaiH || 27||

dhanuShyastre cha vIrye cha prANe chaiva tathorasi |
aviShahyatamA hyete nishchitAH pArtha ShaDrathAH || 28||

etAnajitvA sagaNAnnaiva prApyo jayadrathaH || 28||

teShAmekaikasho vIryaM ShaNNAM tvamanuchintaya |
sahitA hi naravyAghrA na shakyA jetuma~njasA || 29||

bhUyashcha chintayiShyAmi nItimAtmahitAya vai |
mantraj~naiH sachivaiH sArdhaM suhRRidbhiH kAryasiddhaye || 30||

arjuna uvAcha||

ShaDrathAndhArtarAShTrasya manyase yAnbalAdhikAn |
teShAM vIryaM mamArdhena na tulyamiti lakShaye || 31||

astramastreNa sarveShAmeteShAM madhusUdana |
mayA drakShyasi nirbhinnaM jayadrathavadhaiShiNA || 32||

droNasya miShataH so.ahaM sagaNasya vilapyataH |
mUrdhAnaM sindhurAjasya pAtayiShyAmi bhUtale || 33||

yadi sAdhyAshcha rudrAshcha vasavashcha sahAshvinaH |
marutashcha sahendreNa vishvedevAstathAsurAH || 34||

pitaraH sahagandharvAH suparNAH sAgarAdrayaH |
dyaurviyatpRRithivI cheyaM dishashcha sadigIshvarAH || 35||

grAmyAraNyAni bhUtAni sthAvarANi charANi cha |
trAtAraH sindhurAjasya bhavanti madhusUdana || 36||

tathApi bANairnihataM shvo draShTAsi raNe mayA |
satyena te shape kRRiShNa tathaivAyudhamAlabhe || 37||

yashcha goptA maheShvAsastasya pApasya durmateH |
tameva prathamaM droNamabhiyAsyAmi keshava || 38||

tasmindyUtamidaM baddhaM manyate sma suyodhanaH |
tasmAttasyaiva senAgraM bhittvA yAsyAmi saindhavam || 39||

draShTAsi shvo maheShvAsAnnArAchaistigmatejanaiH |
shRRi~NgANIva girervajrairdAryamANAnmayA yudhi || 40||

naranAgAshvadehebhyo visraviShyati shoNitam |
patadbhyaH patitebhyashcha vibhinnebhyaH shitaiH sharaiH || 41||

gANDIvapreShitA bANA manonilasamA jave |
nRRinAgAshvAnvidehAsUnkartArashcha sahasrashaH || 42||

yamAtkuberAdvaruNAdrudrAdindrAchcha yanmayA |
upAttamastraM ghoraM vai taddraShTAro narA yudhi || 43||

brAhmeNAstreNa chAstrANi hanyamAnAni sa.nyuge |
mayA draShTAsi sarveShAM saindhavasyAbhirakShiNAm || 44||

sharavegasamutkRRittai rAj~nAM keshava mUrdhabhiH |
AstIryamANAM pRRithivIM draShTAsi shvo mayA yudhi || 45||

kravyAdA.nstarpayiShyAmi drAvayiShyAmi shAtravAn |
suhRRido nandayiShyAmi pAtayiShyAmi saindhavam || 46||

bahvAgaskRRitkusambandhI pApadeshasamudbhavaH |
mayA saindhavako rAjA hataH svA~nshochayiShyati || 47||

sarvakShIrAnnabhoktAraH pApAchArA raNAjire |
mayA sarAjakA bANairnunnA na~NkShyanti saindhavAH || 48||

tathA prabhAte kartAsmi yathA kRRiShNa suyodhanaH |
nAnyaM dhanurdharaM loke ma.nsyate matsamaM yudhi || 49||

gANDIvaM cha dhanurdivyaM yoddhA chAhaM nararShabha |
tvaM cha yantA hRRiShIkesha kiM nu syAdajitaM mayA || 50||

yathA hi lakShma chandre vai samudre cha yathA jalam |
evametAM pratij~nAM me satyAM viddhi janArdana || 51||

mAvama.nsthA mamAstrANi mAvama.nsthA dhanurdRRiDham |
mAvama.nsthA balaM bAhvormAvama.nsthA dhana~njayam || 52||

yathA hi yAtvA sa~NgrAme na jIye vijayAmi cha |
tena satyena sa~NgrAme hataM viddhi jayadratham || 53||

dhruvaM vai brAhmaNe satyaM dhruvA sAdhuShu saMnatiH |
shrIrdhruvA chApi dakSheShu dhruvo nArAyaNe jayaH || 54||

sa~njaya uvAcha||

evamuktvA hRRiShIkeshaM svayamAtmAnamAtmanA |
sa.ndideshArjuno nardanvAsaviH keshavaM prabhum || 55||

yathA prabhAtAM rajanIM kalpitaH syAdratho mama |
tathA kAryaM tvayA kRRiShNa kAryaM hi mahadudyatam || 56||

\hrule

\medskip
                  54
\medskip

sa~njaya uvAcha||

tAM nishAM duHkhashokArtau shvasantAviva choragau |
nidrAM naivopalebhAte vAsudevadhana~njayau || 1||

naranArAyaNau kruddhau j~nAtvA devAH savAsavAH |
vyathitAshchintayAmAsuH kiM svidetadbhaviShyati || 2||

vavushcha dAruNA vAtA rUkShA gorAbhisha.nsinaH |
sakabandhastathAditye parighaH samadRRishyata || 3||

shuShkAshanyashcha niShpetuH sanirghAtAH savidyutaH |
chachAla chApi pRRithivI sashailavanakAnanA || 4||

chukShubhushcha mahArAja sAgarA makarAlayAH |
pratisrotaH pravRRittAshcha tathA gantuM samudragAH || 5||

rathAshvanaranAgAnAM pravRRittamadharottaram |
kravyAdAnAM pramodArthaM yamarAShTravivRRiddhaye || 6||

vAhanAni shakRRinmUtre mumuchU rurudushcha ha |
tAndRRiShTvA dAruNAnsarvAnutpAtA.NllomaharShaNAn || 7||

sarve te vyathitAH sainyAstvadIyA bharatarShabha |
shrutvA mahAbalasyogrAM pratij~nAM savyasAchinaH || 8||

atha kRRiShNaM mahAbAhurabravItpAkashAsaniH |
AshvAsaya subhadrAM tvaM bhaginIM snuShayA saha || 9||

snuShA shvashvrAnaghAyaste vishoke kuru mAdhava |
sAmnA satyena yuktena vachasAshvAsaya prabho || 10||

tato.arjunagRRihaM gatvA vAsudevaH sudurmanAH |
bhaginIM putrashokArtAmAshvAsayata duHkhitAm || 11||

mA shokaM kuru vArShNeyi kumAraM prati sasnuShA |
sarveShAM prANinAM bhIru niShThaiShA kAlanirmitA || 12||

kule jatasya vIrasya kShatriyasya visheShataH |
sadRRishaM maraNaM hyetattava putrasya mA shuchaH || 13||

diShTyA mahAratho vIraH pitustulyaparAkramaH |
kShAtreNa vidhinA prApto vIrAbhilaShitAM gatim || 14||

jitvA subahushaH shatrUnpreShayitvA cha mRRityave |
gataH puNyakRRitAM lokAnsarvakAmaduho.akShayAn || 15||

tapasA brahmacharyeNa shrutena praj~nayApi cha |
santo yAM gatimichChanti prAptastAM tava putrakaH || 16||

vIrasUrvIrapatnI tvaM vIrashvashurabAndhavA |
mA shuchastanayaM bhadre gataH sa paramAM gatim || 17||

prApsyate chApyasau kShudraH saindhavo bAlaghAtakaH |
asyAvalepasya phalaM sasuhRRidgaNabAndhavaH || 18||

vyuShTAyAM tu varArohe rajanyAM pApakarmakRRit |
na hi mokShyati pArthAtsa praviShTo.apyamarAvatIm || 19||

shvaH shiraH shroShyase tasya saindhavasya raNe hRRitam |
samantapa~nchakAdbAhyaM vishokA bhava mA rudaH || 20||

kShatradharmaM puraskRRitya gataH shUraH satAM gatim |
yAM vayaM prApnuyAmeha ye chAnye shastrajIvinaH || 21||

vyUDhorasko mahAbAhuranivartI varapraNut |
gatastava varArohe putraH svargaM jvaraM jahi || 22||

anu jAtashcha pitaraM mAtRRipakShaM cha vIryavAn |
sahasrasho ripUnhatvA hataH shUro mahArathaH || 23||

AshvAsaya snuShAM rAj~ni mA shuchaH kShatriye bhRRiSham |
shvaH priyaM sumahachChrutvA vishokA bhava nandini || 24||

yatpArthena pratij~nAtaM tattathA na tadanyathA |
chikIrShitaM hi te bharturna bhavejjAtu niShphalam || 25||

yadi cha manujapannagAH pishAchA  rajanicharAH patagAH surAsurAshcha |
raNagatamabhiyAnti sindhurAjaM  na sa bhavitA saha tairapi prabhAte || 26||

\hrule

\medskip
                  55
\medskip

sa~njaya uvAcha||

etachChrutvA vachastasya keshavasya mahAtmanaH |
subhadrA putrashokArtA vilalApa suduHkhitA || 1||

hA putra mama mandAyAH kathaM sa.nyugametya ha |
nidhanaM prAptavA.nstAta pitRRitulyaparAkramaH || 2||

kathamindIvarashyAmaM sudaMShTraM chArulochanam |
mukhaM te dRRishyate vatsa guNThitaM raNareNunA || 3||

nUnaM shUraM nipatitaM tvAM pashyantyanivartinam |
sushirogrIvabAhva.nsaM vyUDhoraskaM nirUdaram || 4||

chArUpachitasarvA~NgaM svakShaM shastrakShatAchitam |
bhUtAni tvA nirIkShante nUnaM chandramivoditam || 5||

shayanIyaM purA yasya spardhyAstaraNasa.nvRRitam |
bhUmAvadya kathaM sheShe vipraviddhaH sukhochitaH || 6||

yo.anvAsyata purA vIro varastrIbhirmahAbhujaH |
kathamanvAsyate so.adya shivAbhiH patito mRRidhe || 7||

yo.astUyata purA hRRiShTaiH sUtamAgadhabandibhiH |
so.adya kravyAdgaNairghorairvinadadbhirupAsyate || 8||

pANDaveShu cha nAtheShu vRRiShNivIreShu chAbhibho |
pA~nchAleShu cha vIreShu hataH kenAsyanAthavat || 9||

atRRiptadarshanA putra darshanasya tavAnagha |
mandabhAgyA gamiShyAmi vyaktamadya yamakShayam || 10||

vishAlAkShaM sukeshAntaM chAruvAkyaM sugandhi cha |
tava putra kadA bhUyo mukhaM drakShyAmi nirvraNam || 11||

dhigbalaM bhImasenasya dhikpArthasya dhanuShmatAm |
dhigvIryaM vRRiShNivIrANAM pA~nchAlAnAM cha dhigbalam || 12||

dhikkekayA.nstathA chedInmatsyA.nshchaivAtha sRRi~njayAn |
ye tvA raNe gataM vIraM na jAnanti nipAtitam || 13||

adya pashyAmi pRRithivIM shUnyAmiva hatatviSham |
abhimanyumapashyantI shokavyAkulalochanA || 14||

svasrIyaM vAsudevasya putraM gANDIvadhanvanaH |
kathaM tvA virathaM vIraM drakShyAmyanyairnipAtitam || 15||

hA vIra dRRiShTo naShTashcha dhanaM svapna ivAsi me |
aho hyanityaM mAnuShyaM jalabudbudacha~nchalam || 16||

imAM te taruNIM bhAryAM tvadAdhibhirabhiplutAm |
kathaM sandhArayiShyAmi vivatsAmiva dhenukAm || 17||

aho hyakAle prasthAnaM kRRitavAnasi putraka |
vihAya phalakAle mAM sugRRiddhAM tava darshane || 18||

nUnaM gatiH kRRitAntasya prAj~nairapi sudurvidA |
yatra tvaM keshave nAthe sa~NgrAme.anAthavaddhataH || 19||

yajvanAM dAnashIlAnAM brAhmaNAnAM kRRitAtmanAm |
charitabrahmacharyANAM puNyatIrthAvagAhinAm || 20||

kRRitaj~nAnAM vadAnyAnAM gurushushrUShiNAmapi |
sahasradakShiNAnAM cha yA gatistAmavApnuhi || 21||

yA gatiryudhyamAnAnAM shUrANAmanivartinAm |
hatvArInnihatAnAM cha sa~NgrAme tAM gatiM vraja || 22||

gosahasrapradAtR^INAM kratudAnAM cha yA gatiH |
naiveshikaM chAbhimataM dadatAM yA gatiH shubhA || 23||

brahmacharyeNa yAM yAnti munayaH sa.nshitavratA |
ekapatnyashcha yAM yAnti tAM gatiM vraja putraka || 24||

rAj~nAM sucharitairyA cha gatirbhavati shAshvatI |
chaturAshramiNAM puNyaiH pAvitAnAM surakShitaiH || 25||

dInAnukampinAM yA cha satataM sa.nvibhAginAm |
paishunyAchcha nivRRittAnAM tAM gatiM vraja putraka || 26||

vratinAM dharmashIlAnAM gurushushrUShiNAmapi |
amoghAtithinAM yA cha tAM gatiM vraja putraka || 27||

RRitukAle svakAM patnIM gachChatAM yA manasvinAm |
na chAnyadArasevInAM tAM gatiM vraja putraka || 28||

sAmnA ye sarvabhUtAni gachChanti gatamatsarAH |
nAruntudAnAM kShamiNAM yA gatistAmavApnuhi || 29||

madhumA.nsanivRRittAnAM madAddambhAttathAnRRitAt |
paropatApatyaktAnAM tAM gatiM vraja putraka || 30||

hrImantaH sarvashAstraj~nA j~nAnatRRiptA jitendriyAH |
yAM gatiM sAdhavo yAnti tAM gatiM vraja putraka || 31||

evaM vilapatIM dInAM subhadrAM shokakarshitAm |
abhyapadyata pA~nchAlI vairATIsahitA tadA || 32||

tAH prakAmaM ruditvA cha vilapya cha suduHkhitAH |
unmattavattadA rAjanvisa~nj~nA nyapatankShitau || 33||

sopachArastu kRRiShNastAM duHkhitAM bhRRishaduHkhitaH |
siktvAmbhasA samAshvAsya tattaduktvA hitaM vachaH || 34||

visa~nj~nakalpAM rudatImapaviddhAM pravepatIm |
bhaginIM puNDarIkAkSha idaM vachanamabravIt || 35||

subhadre mA shuchaH putraM pA~nchAlyAshvAsayottarAm |
gato.abhimanyuH prathitAM gatiM kShatriyapu~NgavaH || 36||

ye chAnye.api kule santi puruShA no varAnane |
sarve te vai gatiM yAntu abhimanyoryashasvinaH || 37||

kuryAma tadvayaM karma kriyAsuH suhRRidashcha naH |
kRRitavAnyAdRRigadyaikastava putro mahArathaH || 38||

evamAshvAsya bhaginIM draupadImapi chottarAm |
pArthasyaiva mahAbAhuH pArshvamAgAdari.ndamaH || 39||

tato.abhyanuj~nAya nRRipAnkRRiShNo bandhU.nstathAbhibhUH |
viveshAntaHpuraM rAja.nste.anye jagmuryathAlayam || 40||

\hrule

\medskip
                  56
\medskip

sa~njaya uvAcha||

tato.arjunasya bhavanaM pravishyApratimaM vibhuH |
spRRiShTvAmbhaH puNDarIkAkShaH sthaNDile shubhalakShaNe || 1||

santastAra shubhAM shayyAM darbhairvaiDUryasaMnibhaiH || 1||

tato mAlyena vidhivallAjairgandhaiH suma~NgalaiH |
ala~nchakAra tAM shayyAM parivAryAyudhottamaiH || 2||

tataH spRRiShTodakaM pArthaM vinItAH parichArakAH |
darshayAM naityakaM chakrurnaishaM traiyambakaM balim || 3||

tataH prItamanAH pArtho gandhairmAlyaishcha mAdhavam |
ala~NkRRityopahAraM taM naishamasmai nyavedayat || 4||

smayamAnastu govindaH phalgunaM pratyabhAShata |
supyatAM pArtha bhadraM te kalyANAya vrajAmyaham || 5||

sthApayitvA tato dvAHsthAngoptR^I.nshchAttAyudhAnnarAn |
dArukAnugataH shrImAnvivesha shibiraM svakam || 6||

shishye cha shayane shubhre bahukRRityaM vichintayan || 6||

na pANDavAnAM shibire kashchitsuShvApa tAM nishAm |
prajAgaraH sarvajanamAvivesha vishAM pate || 7||

putrashokAbhibhUtena pratij~nAto mahAtmanA |
sahasA sindhurAjasya vadho gANDIvadhanvanA || 8||

tatkathaM nu mahAbAhurvAsaviH paravIrahA |
pratij~nAM saphalAM kuryAditi te samachintayan || 9||

kaShTaM hIdaM vyavasitaM pANDavena mahAtmanA |
putrashokAbhitaptena pratij~nA mahatI kRRitA || 10||

bhrAtarashchApi vikrAntA bahulAni balAni cha |
dhRRitarAShTrasya putreNa sarvaM tasmai niveditam || 11||

sa hatvA saindhavaM sa~Nkhye punaretu dhana~njayaH |
jitvA ripugaNA.nshchaiva pArayatvarjuno vratam || 12||

ahatvA sindhurAjaM hi dhUmaketuM pravekShyati |
na hyetadanRRitaM kartumarhaH pArtho dhana~njayaH || 13||

dharmaputraH kathaM rAjA bhaviShyati mRRite.arjune |
tasminhi vijayaH kRRitsnaH pANDavena samAhitaH || 14||

yadi naH sukRRitaM ki~nchidyadi dattaM hutaM yadi |
phalena tasya sarvasya savyasAchI jayatvarIn || 15||

evaM kathayatAM teShAM jayamAsha.nsatAM prabho |
kRRichChreNa mahatA rAjanrajanI vyatyavartata || 16||

tasyAM rajanyAM madhye tu pratibuddho janArdanaH |
smRRitvA pratij~nAM pArthasya dArukaM pratyabhAShata || 17||

arjunena pratij~nAtamArtena hatabandhunA |
jayadrathaM haniShyAmi shvobhUta iti dAruka || 18||

tattu duryodhanaH shrutvA mantribhirmantrayiShyati |
yathA jayadrathaM pArtho na hanyAditi sa.nyuge || 19||

akShauhiNyo hi tAH sarvA rakShiShyanti jayadratham |
droNashcha saha putreNa sarvAstravidhipAragaH || 20||

eko vIraH sahasrAkSho daityadAnavamarditA |
so.api taM notsahetAjau hantuM droNena rakShitam || 21||

so.ahaM shvastatkariShyAmi yathA kuntIsuto.arjunaH |
aprApte.astaM dinakare haniShyati jayadratham || 22||

na hi dArA na mitrANi j~nAtayo na cha bAndhavAH |
kashchinnAnyaH priyataraH kuntIputrAnmamArjunAt || 23||

anarjunamimaM lokaM muhUrtamapi dAruka |
udIkShituM na shakto.ahaM bhavitA na cha tattathA || 24||

ahaM dhvajinyaH shatrUNAM sahayAH sarathadvipAH |
arjunArthe haniShyAmi sakarNAH sasuyodhanAH || 25||

shvo nirIkShantu me vIryaM trayo lokA mahAhave |
dhana~njayArthaM samare parAkrAntasya dAruka || 26||

shvo narendrasahasrANi rAjaputrashatAni cha |
sAshvadviparathAnyAjau vidraviShyanti dAruka || 27||

shvastAM chakrapramathitAM drakShyase nRRipavAhinIm |
mayA kruddena samare pANDavArthe nipAtitAm || 28||

shvaH sadevAH sagandharvAH pishAchoragarAkShasAH |
j~nAsyanti lokAH sarve mAM suhRRidaM savyasAchinaH || 29||

yastaM dveShTi sa mAM dveShTi yastamanu sa mAmanu |
iti sa~NkalpyatAM buddhyA sharIrArdhaM mamArjunaH || 30||

yathA tvamaprabhAtAyAmasyAM nishi rathottamam |
kalpayitvA yathAshAstramAdAya vratasa.nyataH || 31||

gadAM kaumodakIM divyAM shaktiM chakraM dhanuH sharAn |
Aropya vai rathe sUta sarvopakaraNAni cha || 32||

sthAnaM hi kalpayitvA cha rathopasthe dhvajasya me |
vainateyasya vIrasya samare rathashobhinaH || 33||

ChatraM jAmbUnadairjAlairarkajvalanasaMnibhaiH |
vishvakarmakRRitairdivyairashvAnapi cha bhUShitAn || 34||

balAhakaM meghapuShpaM sainyaM sugrIvameva cha |
yuktvA vAjivarAnyattaH kavachI tiShTha dAruka || 35||

pA~nchajanyasya nirghoShamArShabheNaiva pUritam |
shrutvA tu bhairavaM nAdamupayAyA javena mAm || 36||

ekAhnAhamamarShaM cha sarvaduHkhAni chaiva ha |
bhrAtuH pitRRiShvaseyasya vyapaneShyAmi dAruka || 37||

sarvopAyairyatiShyAmi yathA bIbhatsurAhave |
pashyatAM dhArtarAShTrANAM haniShyati jayadratham || 38||

yasya yasya cha bIbhatsurvadhe yatnaM kariShyati |
Asha.nse sArathe tatra bhavitAsya dhruvo jayaH || 39||

dAruka uvAcha||

jaya eva dhruvastasya kuta eva parAjayaH |
yasya tvaM puruShavyAghra sArathyamupajagmivAn || 40||

evaM chaitatkariShyAmi yathA mAmanushAsasi |
suprabhAtAmimAM rAtriM jayAya vijayasya hi || 41||

\hrule

\medskip
                  57
\medskip

sa~njaya uvAcha||

kuntIputrastu taM mantraM smaranneva dhana~njayaH |
pratij~nAmAtmano rakShanmumohAchintyavikramaH || 1||

taM tu shokena santaptaM svapne kapivaradhvajam |
AsasAda mahAtejA dhyAyantaM garuDadhvajaH || 2||

pratyutthAnaM tu kRRiShNasya sarvAvasthaM dhana~njayaH |
nAlopayata dharmAtmA bhaktyA premNA cha sarvadA || 3||

pratyutthAya cha govindaM sa tasmAyAsanaM dadau |
na chAsane svayaM buddhiM bIbhatsurvyadadhAttadA || 4||

tataH kRRiShNo mahAtejA jAnanpArthasya nishchayam |
kuntIputramidaM vAkyamAsInaH sthitamabravIt || 5||

mA viShAde manaH pArtha kRRithAH kAlo hi durjayaH |
kAlaH sarvANi bhUtAni niyachChati pare vidhau || 6||

kimarthaM cha viShAdaste tadbrUhi vadatAM vara |
na shochitavyaM viduShA shokaH kAryavinAshanaH || 7||

shochannandayate shatrUnkarshayatyapi bAndhavAn |
kShIyate cha narastasmAnna tvaM shochitumarhasi || 8||

ityukto vAsudevena bIbhatsuraparAjitaH |
AbabhAShe tadA vidvAnidaM vachanamarthavat || 9||

mayA pratij~nA mahatI jayadrathavadhe kRRitA |
shvo.asmi hantA durAtmAnaM putraghnamiti keshava || 10||

matpratij~nAvighAtArthaM dhArtarAShTraiH kilAchyuta |
pRRiShThataH saindhavaH kAryaH sarvairgupto mahArathaiH || 11||

dasha chaikA cha tAH kRRiShNa akShauhiNyaH sudurjayAH |
pratij~nAyAM cha hInAyAM kathaM jIveta madvidhaH || 12||

duHkhopAyasya me vIra vikA~NkShA parivartate |
drutaM cha yAti savitA tata etadbravImyaham || 13||

shokasthAnaM tu tachChrutvA pArthasya dvijaketanaH |
sa.nspRRishyAmbhastataH kRRiShNaH prA~NmukhaH samavasthitaH || 14||

idaM vAkyaM mahAtejA babhAShe puShkarekShaNaH |
hitArthaM pANDuputrasya saindhavasya vadhe vRRitaH || 15||

pArtha pAshupataM nAma paramAstraM sanAtanam |
yena sarvAnmRRidhe daityA~njaghne devo maheshvaraH || 16||

yadi tadviditaM te.adya shvo hantAsi jayadratham |
atha j~nAtuM prapadyasva manasA vRRiShabhadhvajam || 17||

taM devaM manasA dhyAya~njoShamAssva dhana~njaya |
tatastasya prasAdAttvaM bhaktaH prApsyasi tanmahat || 18||

tataH kRRiShNavachaH shrutvA sa.nspRRishyAmbho dhana~njayaH |
bhUmAvAsIna ekAgro jagAma manasA bhavam || 19||

tataH praNihite brAhme muhUrte shubhalakShaNe |
AtmAnamarjuno.apashyadgagane sahakeshavam || 20||

jyotirbhishcha samAkIrNaM siddhachAraNasevitam |
vAyuvegagatiH pArthaH khaM bheje sahakeshavaH || 21||

keshavena gRRihItaH sa dakShiNe vibhunA bhuje |
prekShamANo bahUnbhAvA~njagAmAdbhutadarshanAn || 22||

udIchyAM dishi dharmAtmA so.apashyachChvetaparvatam |
kuberasya vihAre cha nalinIM padmabhUShitAm || 23||

sarichChreShThAM cha tAM ga~NgAM vIkShamANo bahUdakAm |
sadApuShpaphalairvRRikShairupetAM sphaTikopalAm || 24||

siMhavyAghrasamAkIrNAM nAnAmRRigagaNAkulAm |
puNyAshramavatIM ramyAM manoj~nANDajasevitAm || 25||

mandarasya pradeshA.nshcha kiMnarodgItanAditAn |
hemarUpyamayaiH shRRi~NgairnAnauShadhividIpitAn || 26||

tathA mandAravRRikShaishcha puShpitairupashobhitAn || 26||

snigdhA~njanachayAkAraM samprAptaH kAlaparvatam |
puNyaM himavataH pAdaM maNimantaM cha parvatam || 27||

brahmatu~NgaM nadIshchAnyAstathA janapadAnapi || 27||

sushRRi~NgaM shatashRRi~NgaM cha sharyAtivanameva cha |
puNyamashvashiraHsthAnaM sthAnamAtharvaNasya cha || 28||

vRRiShada.nshaM cha shailendraM mahAmandarameva cha |
apsarobhiH samAkIrNaM kiMnaraishchopashobhitam || 29||

tA.nshcha shailAnvrajanpArthaH prekShate sahakeshavaH |
shubhaiH prasravaNairjuShTAnhemadhAtuvibhUShitAn || 30||

chandrarashmiprakAshA~NgIM pRRithivIM puramAlinIm |
samudrA.nshchAdbhutAkArAnapashyadbahulAkarAn || 31||

viyaddyAM pRRithivIM chaiva pashyanviShNupade vrajan |
vismitaH saha kRRiShNena kShipto bANa ivAtyagAt || 32||

grahanakShatrasomAnAM sUryAgnyoshcha samatviSham |
apashyata tadA pArtho jvalantamiva parvatam || 33||

samAsAdya tu taM shailaM shailAgre samavasthitam |
taponityaM mahAtmAnamapashyadvRRiShabhadhvajam || 34||

sahasramiva sUryANAM dIpyamAnaM svatejasA |
shUlinaM jaTilaM gauraM valkalAjinavAsasam || 35||

nayanAnAM sahasraishcha vichitrA~NgaM mahaujasam |
pArvatyA sahitaM devaM bhUtasa~Nghaishcha bhAsvaraiH || 36||

gItavAditrasaMhrAdaistAlalAsyasamanvitam |
valgitAsphoTitotkruShTaiH puNyagandhaishcha sevitam || 37||

stUyamAnaM stavairdivyairmunibhirbrahmavAdibhiH |
goptAraM sarvabhUtAnAmiShvAsadharamachyutam || 38||

vAsudevastu taM dRRiShTvA jagAma shirasA kShitim |
pArthena saha dharmAtmA gRRiNanbrahma sanAtanam || 39||

lokAdiM vishvakarmANamajamIshAnamavyayam |
manasaH paramAM yoniM khaM vAyuM jyotiShAM nidhim || 40||

sraShTAraM vAridhArANAM bhuvashcha prakRRitiM parAm |
devadAnavayakShANAM mAnavAnAM cha sAdhanam || 41||

yoginAM paramaM brahma vyaktaM brahmavidAM nidhim |
charAcharasya sraShTAraM pratihartArameva cha || 42||

kAlakopaM mahAtmAnaM shakrasUryaguNodayam |
avandata tadA kRRiShNo vA~NmanobuddhikarmabhiH || 43||

yaM prapashyanti vidvA.nsaH sUkShmAdhyAtmapadaiShiNaH |
tamajaM kAraNAtmAnaM jagmatuH sharaNaM bhavam || 44||

arjunashchApi taM devaM bhUyo bhUyo.abhyavandata |
j~nAtvaikaM bhUtabhavyAdiM sarvabhUtabhavodbhavam || 45||

tatastAvAgatau sharvaH provAcha prahasanniva |
svAgataM vAM narashreShThAvuttiShThetAM gataklamau || 46||

kiM cha vAmIpsitaM vIrau manasaH kShipramuchyatAm || 46||

yena kAryeNa samprAptau yuvAM tatsAdhayAmi vAm |
vriyatAmAtmanaH shreyastatsarvaM pradadAni vAm || 47||

tatastadvachanaM shrutvA pratyutthAya kRRitA~njalI |
vAsudevArjunau sharvaM tuShTuvAte mahAmatI || 48||

namo bhavAya sharvAya rudrAya varadAya cha |
pashUnAM pataye nityamugrAya cha kapardine || 49||

mahAdevAya bhImAya tryambakAya cha shambhave |
IshAnAya bhagaghnAya namo.astvandhakaghAtine || 50||

kumAragurave nityaM nIlagrIvAya vedhase |
vilohitAya dhUmrAya vyAdhAyAnaparAjite || 51||

nityaM nIlashikhaNDAya shUline divyachakShuShe |
hantre goptre trinetrAya vyAdhAya vasuretase || 52||

achintyAyAmbikAbhartre sarvadevastutAya cha |
vRRiShadhvajAya pi~NgAya jaTine brahmachAriNe || 53||

tapyamAnAya salile brahmaNyAyAjitAya cha |
vishvAtmane vishvasRRije vishvamAvRRitya tiShThate || 54||

namo namaste sevyAya bhUtAnAM prabhave sadA |
brahmavaktrAya sharvAya sha~NkarAya shivAya cha || 55||

namo.astu vAchaspataye prajAnAM pataye namaH |
namo vishvasya pataye mahatAM pataye namaH || 56||

namaH sahasrashirase sahasrabhujamanyave |
sahasranetrapAdAya namo.asa~NkhyeyakarmaNe || 57||

namo hiraNyavarNAya hiraNyakavachAya cha |
bhaktAnukampine nityaM sidhyatAM nau varaH prabho || 58||

evaM stutvA mahAdevaM vAsudevaH sahArjunaH |
prasAdayAmAsa bhavaM tadA hyastropalabdhaye || 59||

tato.arjunaH prItamanA vavande vRRiShabhadhvajam |
dadarshotphullanayanaH samastaM tejasAM nidhim || 60||

taM chopahAraM svakRRitaM naishaM naityakamAtmanaH |
dadarsha tryambakAbhyAshe vAsudevaniveditam || 61||

tato.abhipUjya manasA sharvaM kRRiShNaM cha pANDavaH |
ichChAmyahaM divyamastramityabhAShata sha~Nkaram || 62||

tataH pArthasya vij~nAya varArthe vachanaM prabhuH |
vAsudevArjunau devaH smayamAno.abhyabhAShata || 63||

saro.amRRitamayaM divyamabhyAshe shatrusUdanau |
tatra me taddhanurdivyaM sharashcha nihitaH purA || 64||

yena devArayaH sarve mayA yudhi nipAtitAH |
tata AnIyatAM kRRiShNau sasharaM dhanuruttamam || 65||

tathetyuktvA tu tau vIrau taM sharvaM pArShadaiH saha |
prasthitau tatsaro divyaM divyAshcharyashatairvRRitam || 66||

nirdiShTaM yadvRRiShA~Nkena puNyaM sarvArthasAdhakam |
tajjagmaturasambhrAntau naranArAyaNAvRRiShI || 67||

tatastu tatsaro gatvA sUryamaNDalasaMnibham |
nAgamantarjale ghoraM dadRRishAte.arjunAchyutau || 68||

dvitIyaM chAparaM nAgaM sahasrashirasaM varam |
vamantaM vipulAM jvAlAM dadRRishAte.agnivarchasam || 69||

tataH kRRiShNashcha pArthashcha sa.nspRRishyApaH kRRitA~njalI |
tau nAgAvupatasthAte namasyantau vRRiShadhvajam || 70||

gRRiNantau vedaviduShau tadbrahma shatarudriyam |
aprameyaM praNamantau gatvA sarvAtmanA bhavam || 71||

tatastau rudramAhAtmyAddhitvA rUpaM mahoragau |
dhanurbANashcha shatrughnaM taddva.ndvaM samapadyata || 72||

tato jagRRihatuH prItau dhanurbANaM cha suprabham |
AjahraturmahAtmAnau dadatushcha mahAtmane || 73||

tataH pArshvAdvRRiShA~Nkasya brahmachArI nyavartata |
pi~NgAkShastapasaH kShetraM balavAnnIlalohitaH || 74||

sa tadgRRihya dhanuHshreShThaM tasthau sthAnaM samAhitaH |
vyakarShachchApi vidhivatsasharaM dhanuruttamam || 75||

tasya maurvIM cha muShTiM cha sthAnaM chAlakShya pANDavaH |
shrutvA mantraM bhavaproktaM jagrAhAchintyavikramaH || 76||

sarasyeva cha taM bANaM mumochAtibalaH prabhuH |
chakAra cha punarvIrastasminsarasi taddhanuH || 77||

tataH prItaM bhavaM j~nAtvA smRRitimAnarjunastadA |
varamAraNyakaM dattaM darshanaM sha~Nkarasya cha || 78||

manasA chintayAmAsa tanme sampadyatAmiti || 78||

tasya tanmatamAj~nAya prItaH prAdAdvaraM bhavaH |
tachcha pAshupataM ghoraM pratij~nAyAshcha pAraNam || 79||

saMhRRiShTaromA durdharShaH kRRitaM kAryamamanyata |
vavandatushcha saMhRRiShTau shirobhyAM tau maheshvaram || 80||

anuj~nAtau kShaNe tasminbhavenArjunakeshavau |
prAptau svashibiraM vIrau mudA paramayA yutau || 81||

indrAviShNU yathA prItau jambhasya vadhakA~NkShiNau || 81||

\hrule

\medskip
                  58
\medskip

sa~njaya uvAcha||

tayoH sa.nvadatoreva kRRiShNadArukayostadA |
sAtyagAdrajanI rAjannatha rAjAnvabudhyata || 1||

paThanti pANisvanikA mAgadhA madhuparkikAH |
vaitAlikAshcha sUtAshcha tuShTuvuH puruSharShabham || 2||

nartakAshchApyanRRityanta jagurgItAni gAyakAH |
kuruva.nshastavArthAni madhuraM raktakaNThinaH || 3||

mRRida~NgA jharjharA bheryaH paNavAnakagomukhAH |
ADambarAshcha sha~NkhAshcha dundubhyashcha mahAsvanAH || 4||

evametAni sarvANi tathAnyAnyapi bhArata |
vAdayanti sma saMhRRiShTAH kushalAH sAdhushikShitAH || 5||

sa meghasamanirghoSho mahA~nshabdo.aspRRishaddivam |
pArthivapravaraM suptaM yudhiShThiramabodhayat || 6||

pratibuddhaH sukhaM supto mahArhe shayanottame |
utthAyAvashyakAryArthaM yayau snAnagRRihaM tataH || 7||

tataH shuklAmbarAH snAtAstaruNAShTottaraM shatam |
snApakAH kA~nchanaiH kumbhaiH pUrNaiH samupatasthire || 8||

bhadrAsane sUpaviShTaH paridhAyAmbaraM laghu |
sasnau chandanasa.nyuktaiH pAnIyairabhimantritaiH || 9||

utsAditaH kaShAyeNa balavadbhiH sushikShitaiH |
AplutaH sAdhivAsena jalena cha sugandhinA || 10||

hariNA chandanenA~Ngamanulipya mahAbhujaH |
sragvI chAkliShTavasanaH prA~NmukhaH prA~njaliH sthitaH || 11||

jajApa japyaM kaunteyaH satAM mArgamanuShThitaH |
tato.agnisharaNaM dIptaM pravivesha vinItavat || 12||

samiddhaM sa pavitrAbhiragnimAhutibhistathA |
mantrapUtAbhirarchitvA nishchakrAma gRRihAttataH || 13||

dvitIyAM puruShavyAghraH kakShyAM niShkramya pArthivaH |
tatra vedavido viprAnapashyadbrAhmaNarShabhAn || 14||

dAntAnvedavratasnAtAnsnAtAnavabhRRitheShu cha |
sahasrAnucharAnsaurAnaShTau dashashatAni cha || 15||

akShataiH sumanobhishcha vAchayitvA mahAbhujaH |
tAndvijAnmadhusarpirbhyAM phalaiH shreShThaiH suma~NgalaiH || 16||

prAdAtkA~nchanamekaikaM niShkaM viprAya pANDavaH |
ala~NkRRitaM chAshvashataM vAsA.nsIShTAshcha dakShiNAH || 17||

tathA gAH kapilA dogdhrIH sarShabhAH pANDunandanaH |
hemashRRi~NgI rUpyakhurA dattvA chakre pradakShiNam || 18||

svastikAnvardhamAnA.nshcha nandyAvartA.nshcha kA~nchanAn |
mAlyaM cha jalakumbhA.nshcha jvalitaM cha hutAshanam || 19||

pUrNAnyakShatapAtrANi ruchakAnrochanA.nstathA |
svala~NkRRitAH shubhAH kanyA dadhisarpirmadhUdakam || 20||

ma~NgalyAnpakShiNashchaiva yachchAnyadapi pUjitam |
dRRiShTvA spRRiShTvA cha kaunteyo bAhyAM kakShyAmagAttataH || 21||

tatastasya mahAbAhostiShThataH parichArakAH |
sauvarNaM sarvatobhadraM muktAvaiDUryamaNDitam || 22||

parArdhyAstaraNAstIrNaM sottarachChadamRRiddhimat |
vishvakarmakRRitaM divyamupajahrurvarAsanam || 23||

tatra tasyopaviShTasya bhUShaNAni mahAtmanaH |
upajahrurmahArhANi preShyAH shubhrANi sarvashaH || 24||

yuktAbharaNaveShasya kaunteyasya mahAtmanaH |
rUpamAsInmahArAja dviShatAM shokavardhanam || 25||

pANDaraishchandrarashmyAbhairhemadaNDaishcha chAmaraiH |
dodhUyamAnaH shushubhe vidyudbhiriva toyadaH || 26||

sa.nstUyamAnaH sUtaishcha vandyamAnashcha bandibhiH |
upagIyamAno gandharvairAste sma kurunandanaH || 27||

tato muhUrtAdAsIttu bandinAM nisvano mahAn |
nemighoShashcha rathinAM khuraghoShashcha vAjinAm || 28||

hrAdena gajaghaNTAnAM sha~NkhAnAM ninadena cha |
narANAM padashabdaishcha kampatIva sma medinI || 29||

tataH shuddhAntamAsAdya jAnubhyAM bhUtale sthitaH |
shirasA vandanIyaM tamabhivandya jagatpatim || 30||

kuNDalI baddhanistri.nshaH saMnaddhakavacho yuvA |
abhipraNamya shirasA dvAHstho dharmAtmajAya vai || 31||

nyavedayaddhRRiShIkeshamupayAtaM mahAtmane || 31||

so.abravItpuruShavyAghraH svAgatenaiva mAdhavam |
arghyaM chaivAsanaM chAsmai dIyatAM paramArchitam || 32||

tataH praveshya vArShNeyamupaveshya varAsane |
satkRRitya satkRRitastena paryapRRichChadyudhiShThiraH || 33||

\hrule

\medskip
                  59
\medskip

yudhiShThira uvAcha||

sukhena rajanI vyuShTA kachchitte madhusUdana |
kachchijj~nAnAni sarvANi prasannAni tavAchyuta || 1||

sa~njaya uvAcha||

vAsudevo.api tadyuktaM paryapRRichChadyudhiShThiram |
tataH kShattA prakRRitayo nyavedayadupasthitAH || 2||

anuj~nAtashcha rAj~nA sa prAveshayata taM janam |
virATaM bhImasenaM cha dhRRiShTadyumnaM cha sAtyakim || 3||

shikhaNDinaM yamau chaiva chekitAnaM cha kekayAn |
yuyutsuM chaiva kauravyaM pA~nchAlyaM chottamaujasam || 4||

ete chAnye cha bahavaH kShatriyAH kShatriyarShabham |
upatasthurmahAtmAnaM vivishushchAsaneShu te || 5||

ekasminnAsane vIrAvupaviShTau mahAbalau |
kRRiShNashcha yuyudhAnashcha mahAtmAnau mahAdyutI || 6||

tato yudhiShThirasteShAM shRRiNvatAM madhusUdanam |
abravItpuNDarIkAkShamAbhAShya madhuraM vachaH || 7||

ekaM tvAM vayamAshritya sahasrAkShamivAmarAH |
prArthayAmo jayaM yuddhe shAshvatAni sukhAni cha || 8||

tvaM hi rAjyavinAshaM cha dviShadbhishcha nirAkriyAm |
kleshA.nshcha vividhAnkRRiShNa sarvA.nstAnapi vettha naH || 9||

tvayi sarvesha sarveShAmasmAkaM bhaktavatsala |
sukhamAyattamatyarthaM yAtrA cha madhusUdana || 10||

sa tathA kuru vArShNeya yathA tvayi mano mama |
arjunasya yathA satyA pratij~nA syAchchikIrShitA || 11||

sa bhavA.nstArayatvasmAdduHkhAmarShamahArNavAt |
pAraM titIrShatAmadya plavo no bhava mAdhava || 12||

na hi tatkurute sa~Nkhye kArtavIryasamastvapi |
rathI yatkurute kRRiShNa sArathiryatnamAsthitaH || 13||

vAsudeva uvAcha||

sAmareShvapi lokeShu sarveShu na tathAvidhaH |
sharAsanadharaH kashchidyathA pArtho dhana~njayaH || 14||

vIryavAnastrasampannaH parAkrAnto mahAbalaH |
yuddhashauNDaH sadAmarShI tejasA paramo nRRiNAm || 15||

sa yuvA vRRiShabhaskandho dIrghabAhurmahAbalaH |
siMharShabhagatiH shrImAndviShataste haniShyati || 16||

ahaM cha tatkariShyAmi yathA kuntIsuto.arjunaH |
dhArtarAShTrasya sainyAni dhakShyatyagnirivotthitaH || 17||

adya taM pApakarmANaM kShudraM saubhadraghAtinam |
apunardarshanaM mArgamiShubhiH kShepsyate.arjunaH || 18||

tasyAdya gRRidhrAH shyenAshcha vaDagomAyavastathA |
bhakShayiShyanti mA.nsAni ye chAnye puruShAdakAH || 19||

yadyasya devA goptAraH sendrAH sarve tathApyasau |
rAjadhAnIM yamasyAdya hataH prApsyati sa~Nkule || 20||

nihatya saindhavaM jiShNuradya tvAmupayAsyati |
vishoko vijvaro rAjanbhava bhUtipuraskRRitaH || 21||

\hrule

\medskip
                  60
\medskip

sa~njaya uvAcha||

tathA sambhAShatAM teShAM prAdurAsIddhana~njayaH |
didRRikShurbharatashreShThaM rAjAnaM sasuhRRidgaNam || 1||

taM praviShTaM shubhAM kakShyAmabhivAdyAgrataH sthitam |
samutthAyArjunaM premNA sasvaje pANDavarShabhaH || 2||

mUrdhni chainamupAghrAya pariShvajya cha bAhunA |
AshiShaH paramAH prochya smayamAno.abhyabhAShata || 3||

vyaktamarjuna sa~NgrAme dhruvaste vijayo mahAn |
yAdRRigrUpA hi te ChAyA prasannashcha janArdanaH || 4||

tamabravIttato jiShNurmahadAshcharyamuttamam |
dRRiShTavAnasmi bhadraM te keshavasya prasAdajam || 5||

tatastatkathayAmAsa yathAdRRiShTaM dhana~njayaH |
AshvAsanArthaM suhRRidAM tryambakena samAgamam || 6||

tataH shirobhiravaniM spRRiShTvA sarve cha vismitAH |
namaskRRitya vRRiShA~NkAya sAdhu sAdhvityathAbruvan || 7||

anuj~nAtAstataH sarve suhRRido dharmasUnunA |
tvaramANAH susaMnaddhA hRRiShTA yuddhAya niryayuH || 8||

abhivAdya tu rAjAnaM yuyudhAnAchyutArjunAH |
hRRiShTA viniryayuste vai yudhiShThiraniveshanAt || 9||

rathenaikena durdharShau yuyudhAnajanArdanau |
jagmatuH sahitau vIrAvarjunasya niveshanam || 10||

tatra gatvA hRRiShIkeshaH kalpayAmAsa sUtavat |
rathaM rathavarasyAjau vAnararShabhalakShaNam || 11||

sa meghasamanirghoShastaptakA~nchanasaprabhaH |
babhau rathavaraH kL^iptaH shishurdivasakRRidyathA || 12||

tataH puruShashArdUlaH sajjaH sajjaM puraHsaraH |
kRRitAhnikAya pArthAya nyavedayata taM ratham || 13||

taM tu loke varaH pu.nsAM kirITI hemavarmabhRRit |
bANabANAsanI vAhaM pradakShiNamavartata || 14||

tato vidyAvayovRRiddhaiH kriyAvadbhirjitendriyaiH |
stUyamAno jayAshIbhirAruroha mahAratham || 15||

jaitraiH sA~NgrAmikairmantraiH pUrvameva rathottamam |
abhimantritamarchiShmAnudayaM bhAskaro yathA || 16||

sa rathe rathinAM shreShThaH kA~nchane kA~nchanAvRRitaH |
vibabhau vimalo.archiShmAnmerAviva divAkaraH || 17||

anvArurohatuH pArthaM yuyudhAnajanArdanau |
sharyAteryaj~namAyAntaM yathendraM devamashvinau || 18||

atha jagrAha govindo rashmInrashmivatAM varaH |
mAtalirvAsavasyeva vRRitraM hantuM prayAsyataH || 19||

sa tAbhyAM sahitaH pArtho rathapravaramAsthitaH |
sahito budhashukrAbhyAM tamo nighnanyathA shashI || 20||

saindhavasya vadhaprepsuH prayAtaH shatrupUgahA |
sahAmbupatimitrAbhyAM yathendrastArakAmaye || 21||

tato vAditranirghoShairma~Ngalyaishcha stavaiH shubhaiH |
prayAntamarjunaM sUtA mAgadhAshchaiva tuShTuvuH || 22||

sajayAshIH sapuNyAhaH sUtamAgadhanisvanaH |
yukto vAditraghoSheNa teShAM ratikaro.abhavat || 23||

tamanuprayato vAyuH puNyagandhavahaH shuchiH |
vavau saMharShayanpArthaM dviShatashchApi shoShayan || 24||

prAdurAsannimittAni vijayAya bahUni cha |
pANDavAnAM tvadIyAnAM viparItAni mAriSha || 25||

dRRiShTvArjuno nimittAni vijayAya pradakShiNam |
yuyudhAnaM maheShvAsamidaM vachanamabravIt || 26||

yuyudhAnAdya yuddhe me dRRishyate vijayo dhruvaH |
yathA hImAni li~NgAni dRRishyante shinipu~Ngava || 27||

so.ahaM tatra gamiShyAmi yatra saindhavako nRRipaH |
yiyAsuryamalokAya mama vIryaM pratIkShate || 28||

yathA paramakaM kRRityaM saindhavasya vadhe mama |
tathaiva sumahatkRRityaM dharmarAjasya rakShaNe || 29||

sa tvamadya mahAbAho rAjAnaM paripAlaya |
yathaiva hi mayA guptastvayA gupto bhavettathA || 30||

tvayi chAhaM parAshvasya pradyumne vA mahArathe |
shaknuyAM saindhavaM hantumanapekSho nararShabha || 31||

mayyapekShA na kartavyA katha~nchidapi sAtvata |
rAjanyeva parA guptiH kAryA sarvAtmanA tvayA || 32||

na hi yatra mahAbAhurvAsudevo vyavasthitaH |
ki~nchidvyApadyate tatra yatrAhamapi cha dhruvam || 33||

evamuktastu pArthena sAtyakiH paravIrahA |
tathetyuktvAgamattatra yatra rAjA yudhiShThiraH || 34||

\hrule

\medskip
              jayadrathavadhaparva
                  61
\medskip

dhRRitarAShTra uvAcha||

shvobhUte kimakArShuste duHkhashokasamanvitAH |
abhimanyau hate tatra ke vAyudhyanta mAmakAH || 1||

jAnantastasya karmANi kuravaH savyasAchinaH |
kathaM tatkilbiShaM kRRitvA nirbhayA brUhi mAmakAH || 2||

putrashokAbhisantaptaM kruddhaM mRRityumivAntakam |
AyAntaM puruShavyAghraM kathaM dadRRishurAhave || 3||

kapirAjadhvajaM sa~Nkhye vidhunvAnaM mahaddhanuH |
dRRiShTvA putraparidyUnaM kimakurvanta mAmakAH || 4||

kiM nu sa~njaya sa~NgrAme vRRittaM duryodhanaM prati |
paridevo mahAnatra shruto me nAbhinandanam || 5||

babhUvurye manogrAhyAH shabdAH shrutisukhAvahAH |
na shrUyante.adya te sarve saindhavasya niveshane || 6||

stuvatAM nAdya shrUyante putrANAM shibire mama |
sUtamAgadhasa~NghAnAM nartakAnAM cha sarvashaH || 7||

shabdena nAditAbhIkShNamabhavadyatra me shrutiH |
dInAnAmadya taM shabdaM na shRRiNomi samIritam || 8||

niveshane satyadhRRiteH somadattasya sa~njaya |
AsIno.ahaM purA tAta shabdamashrauShamuttamam || 9||

tadadya hInapuNyo.ahamArtasvaraninAditam |
niveshanaM hatotsAhaM putrANAM mama lakShaye || 10||

vivi.nshaterdurmukhasya chitrasenavikarNayoH |
anyeShAM cha sutAnAM me na tathA shrUyate dhvaniH || 11||

brAhmaNAH kShatriyA vaishyA yaM shiShyAH paryupAsate |
droNaputraM maheShvAsaM putrANAM me parAyaNam || 12||

vitaNDAlApasa.nlApairhutayAchitavanditaiH |
gItaishcha vividhairiShTai ramate yo divAnisham || 13||

upAsyamAno bahubhiH kurupANDavasAtvataiH |
sUta tasya gRRihe shabdho nAdya drauNeryathA purA || 14||

droNaputraM maheShvAsaM gAyanA nartakAshcha ye |
atyarthamupatiShThanti teShAM na shrUyate dhvaniH || 15||

vindAnuvindayoH sAyaM shibire yo mahAdhvaniH |
shrUyate so.adya na tathA kekayAnAM cha veshmasu || 16||

nityapramuditAnAM cha tAlagItasvano mahAn |
nRRityatAM shrUyate tAta gaNAnAM so.adya na dhvaniH || 17||

saptatantUnvitanvAnA yamupAsanti yAjakAH |
saumadattiM shrutanidhiM teShAM na shrUyate dhvaniH || 18||

jyAghoSho brahmaghoShashcha tomarAsirathadhvaniH |
droNasyAsIdavirato gRRihe tanna shRRiNomyaham || 19||

nAnAdeshasamutthAnAM gItAnAM yo.abhavatsvanaH |
vAditranAditAnAM cha so.adya na shrUyate mahAn || 20||

yadA prabhRRityupaplavyAchChAntimichCha~njanArdanaH |
AgataH sarvabhUtAnAmanukampArthamachyutaH || 21||

tato.ahamabruvaM sUta mandaM duryodhanaM tadA |
vAsudevena tIrthena putra sa.nshAmya pANDavaiH || 22||

kAlaprAptamahaM manye mA tvaM duryodhanAtigAH |
shame chedyAchamAnaM tvaM pratyAkhyAsyasi keshavam || 23||

hitArthamabhijalpantaM na tathAstyaparAjayaH || 23||

pratyAchaShTa sa dAshArhamRRiShabhaM sarvadhanvinAm |
anuneyAni jalpantamanayAnnAnvapadyata || 24||

tato duHshAsanasyaiva karNasya cha mataM dvayoH |
anvavartata hitvA mAM kRRiShTaH kAlena durmatiH || 25||

na hyahaM dyUtamichChAmi viduro na prasha.nsati |
saindhavo nechChate dyUtaM bhIShmo na dyUtamichChati || 26||

shalyo bhUrishravAshchaiva purumitro jayastathA |
ashvatthAmA kRRipo droNo dyUtaM nechChanti sa~njaya || 27||

eteShAM matamAj~nAya yadi varteta putrakaH |
saj~nAtimitraH sasuhRRichchiraM jIvedanAmayaH || 28||

shlakShNA madhurasambhAShA j~nAtimadhye priya.nvadAH |
kulInAH saMmatAH prAj~nAH sukhaM prApsyanti pANDavAH || 29||

dharmApekSho naro nityaM sarvatra labhate sukham |
pretyabhAve cha kalyANaM prasAdaM pratipadyate || 30||

arhantyardhaM pRRithivyAste bhoktuM sAmarthyasAdhanAH |
teShAmapi samudrAntA pitRRipaitAmahI mahI || 31||

niyujyamAnAH sthAsyanti pANDavA dharmavartmani |
santi no j~nAtayastAta yeShAM shroShyanti pANDavAH || 32||

shalyasya somadattasya bhIShmasya cha mahAtmanaH |
droNasyAtha vikarNasya bAhlikasya kRRipasya cha || 33||

anyeShAM chaiva vRRiddhAnAM bharatAnAM mahAtmanAm |
tvadarthaM bruvatAM tAta kariShyanti vacho hitam || 34||

kaM vA tvaM manyase teShAM yastvA brUyAdato.anyathA |
kRRiShNo na dharmaM sa~njahyAtsarve te cha tvadanvayAH || 35||

mayApi choktAste vIrA vachanaM dharmasaMhitam |
nAnyathA prakariShyanti dharmAtmAno hi pANDavAH || 36||

ityahaM vilapansUta bahushaH putramuktavAn |
na cha me shrutavAnmUDho manye kAlasya paryayam || 37||

vRRikodarArjunau yatra vRRiShNivIrashcha sAtyakiH |
uttamaujAshcha pA~nchAlyo yudhAmanyushcha durjayaH || 38||

dhRRiShTadyumnashcha durdharShaH shikhaNDI chAparAjitaH |
ashmakAH kekayAshchaiva kShatradharmA cha saumakiH || 39||

chaidyashcha chekitAnashcha putraH kAshyasya chAbhibhuH |
draupadeyA virATashcha drupadashcha mahArathaH || 40||

yamau cha puruShavyAghrau mantrI cha madhusUdanaH || 40||

ka etA~njAtu yudhyeta loke.asminvai jijIviShuH |
divyamastraM vikurvANAnsaMhareyurari.ndamAH || 41||

anyo duryodhanAtkarNAchChakuneshchApi saubalAt |
duHshAsanachaturthAnAM nAnyaM pashyAmi pa~nchamam || 42||

yeShAmabhIshuhastaH syAdviShvakseno rathe sthitaH |
saMnaddhashchArjuno yoddhA teShAM nAsti parAjayaH || 43||

teShAM mama vilApAnAM na hi duryodhanaH smaret |
hatau hi puruShavyAghrau bhIShmadroNau tvamAttha me || 44||

teShAM viduravAkyAnAmuktAnAM dIrghadarshinAm |
dRRiShTvemAM phalanirvRRittiM manye shochanti putrakAH || 45||

himAtyaye yathA kakShaM shuShkaM vAterito mahAn |
agnirdahettathA senAM mAmikAM sa dhana~njayaH || 46||

AchakShva taddhi naH sarvaM kushalo hyasi sa~njaya |
yadupAyAttu sAyAhne kRRitvA pArthasya kilbiSham || 47||

abhimanyau hate tAta kathamAsInmano hi vaH || 47||

na jAtu tasya karmANi yudhi gANDIvadhanvanaH |
apakRRitvA mahattAta soDhuM shakShyanti mAmakAH || 48||

kiM nu duryodhanaH kRRityaM karNaH kRRityaM kimabravIt |
duHshAsanaH saubalashcha teShAmevaM gate api || 49||

sarveShAM samavetAnAM putrANAM mama sa~njaya || 49||

yadvRRittaM tAta sa~NgrAme mandasyApanayairbhRRisham |
lobhAnugatadurbuddheH krodhena vikRRitAtmanaH || 50||

rAjyakAmasya mUDhasya rAgopahatachetasaH |
durnItaM vA sunItaM vA tanmamAchakShva sa~njaya || 51||

\hrule

\medskip
                  62
\medskip

sa~njaya uvAcha||

hanta te sampravakShyAmi sarvaM pratyakShadarshivAn |
shushrUShasva sthiro bhUtvA tava hyapanayo mahAn || 1||

gatodake setubandho yAdRRiktAdRRigayaM tava |
vilApo niShphalo rAjanmA shucho bharatarShabha || 2||

anatikramaNIyo.ayaM kRRitAntasyAdbhuto vidhiH |
mA shucho bharatashreShTha diShTametatpurAtanam || 3||

yadi hi tvaM purA dyUtAtkuntIputraM yudhiShThiram |
nivartayethAH putrA.nshcha na tvAM vyasanamAvrajet || 4||

yuddhakAle punaH prApte tadaiva bhavatA yadi |
nivartitAH syuH sa.nrabdhA na tvAM vyasanamAvrajet || 5||

duryodhanaM chAvidheyaM badhnIteti purA yadi |
kurUnachodayiShyastvaM na tvAM vyasanamAvrajet || 6||

tatte buddhivyabhIchAramupalapsyanti pANDavAH |
pA~nchAlA vRRiShNayaH sarve ye chAnye.api mahAjanAH || 7||

sa kRRitvA pitRRikarma tvaM putraM sa.nsthApya satpathe |
vartethA yadi dharmeNa na tvAM vyasanamAvrajet || 8||

tvaM tu prAj~natamo loke hitvA dharmaM sanAtanam |
duryodhanasya karNasya shakuneshchAnvagA matam || 9||

tatte vilapitaM sarvaM mayA rAjannishAmitam |
arthe nivishamAnasya viShamishraM yathA madhu || 10||

na tathA manyate kRRiShNo rAjAnaM pANDavaM purA |
na bhIShmaM naiva cha droNaM yathA tvAM manyate nRRipa || 11||

vyajAnata yadA tu tvAM rAjadharmAdadhashchyutam |
tadA prabhRRiti kRRiShNastvAM na tathA bahu manyate || 12||

paruShANyuchyamAnA.nshcha yathA pArthAnupekShase |
tasyAnubandhaH prAptastvAM putrANAM rAjyakAmukam || 13||

pitRRipaitAmahaM rAjyamapavRRittaM tadAnagha |
atha pArthairjitAM kRRitsnAM pRRithivIM pratyapadyathAH || 14||

pANDunAvarjitaM rAjyaM kauravANAM yashastathA |
tatashchAbhyadhikaM bhUyaH pANDavairdharmachAribhiH || 15||

teShAM tattAdRRishaM karma tvAmAsAdya suniShphalam |
yatpitryAdbhra.nshitA rAjyAttvayehAmiShagRRiddhinA || 16||

yatpunaryuddhakAle tvaM putrAngarhayase nRRipa |
bahudhA vyAharandoShAnna tadadyopapadyate || 17||

na hi rakShanti rAjAno yudhyanto jIvitaM raNe |
chamUM vigAhya pArthAnAM yudhyante kShatriyarShabhAH || 18||

yAM tu kRRiShNArjunau senAM yAM sAtyakivRRikodarau |
rakSheranko nu tAM yudhyechchamUmanyatra kauravaiH || 19||

yeShAM yoddhA guDAkesho yeShAM mantrI janArdanaH |
yeShAM cha sAtyakirgoptA yeShAM goptA vRRikodaraH || 20||

ko hi tAnviShahedyoddhuM martyadharmA dhanurdharaH |
anyatra kauraveyebhyo ye vA teShAM padAnugAH || 21||

yAvattu shakyate kartumanuraktairjanAdhipaiH |
kShatradharmarataiH shUraistAvatkurvanti kauravAH || 22||

yathA tu puruShavyAghrairyuddhaM paramasa~NkaTam |
kurUNAM pANDavaiH sArdhaM tatsarvaM shRRiNu tattvataH || 23||

\hrule

\medskip
                  63
\medskip

sa~njaya uvAcha||

tasyAM nishAyAM vyuShTAyAM droNaH shastrabhRRitAM varaH |
svAnyanIkAni sarvANi prAkrAmadvyUhituM tataH || 1||

shUrANAM garjatAM rAjansa~NkruddhAnAmamarShiNAm |
shrUyante sma girashchitrAH parasparavadhaiShiNAm || 2||

visphArya cha dhanUMShyAjau jyAH karaiH parimRRijya cha |
viniHshvasantaH prAkroshankvedAnIM sa dhana~njayaH || 3||

vikoshAnsutsarUnanye kRRitadhArAnsamAhitAn |
pItAnAkAshasa~NkAshAnasInkechichcha chikShipuH || 4||

charantastvasimArgA.nshcha dhanurmArgA.nshcha shikShayA |
sa~NgrAmamanasaH shUrA dRRishyante sma sahasrashaH || 5||

saghaNTAshchandanAdigdhAH svarNavajravibhUShitAH |
samutkShipya gadAshchAnye paryapRRichChanta pANDavam || 6||

anye balamadonmattAH parighairbAhushAlinaH |
chakruH sambAdhamAkAshamuchChritendradhvajopamaiH || 7||

nAnApraharaNaishchAnye vichitrasragala~NkRRitAH |
sa~NgrAmamanasaH shUrAstatra tatra vyavasthitAH || 8||

kvArjunaH kva cha govindaH kva cha mAnI vRRikodaraH |
kva cha te suhRRidasteShAmAhvayanto raNe tadA || 9||

tataH sha~NkhamupAdhmAya tvarayanvAjinaH svayam |
itastatastAnrachayandroNashcharati vegitaH || 10||

teShvanIkeShu sarveShu sthiteShvAhavanandiShu |
bhAradvAjo mahArAja jayadrathamathAbravIt || 11||

tvaM chaiva saumadattishcha karNashchaiva mahArathaH |
ashvatthAmA cha shalyashcha vRRiShasenaH kRRipastathA || 12||

shataM chAshvasahasrANAM rathAnAmayutAni ShaT |
dviradAnAM prabhinnAnAM sahasrANi chaturdasha || 13||

padAtInAM sahasrANi da.nshitAnyekavi.nshatiH |
gavyUtiShu trimAtreShu mAmanAsAdya tiShThata || 14||

tatrasthaM tvAM na sa.nsoDhuM shaktA devAH savAsavAH |
kiM punaH pANDavAH sarve samAshvasihi saindhava || 15||

evamuktaH samAshvastaH sindhurAjo jayadrathaH |
samprAyAtsaha gAndhArairvRRitastaishcha mahArathaiH || 16||

varmibhiH sAdibhiryattaiH prAsapANibhirAsthitaiH || 16||

chAmarApIDinaH sarve jAmbUnadavibhUShitAH |
jayadrathasya rAjendra hayAH sAdhupravAhinaH || 17||

te chaiva saptasAhasrA dvisAhasrAshcha saindhavAH || 17||

mattAnAmadhirUDhAnAM hastyArohairvishAradaiH |
nAgAnAM bhImarUpANAM varmiNAM raudrakarmiNAm || 18||

adhyardhena sahasreNa putro durmarShaNastava |
agrataH sarvasainyAnAM yotsyamAno vyavasthitaH || 19||

tato duHshAsanashchaiva vikarNashcha tavAtmajau |
sindhurAjArthasiddhyarthamagrAnIke vyavasthitau || 20||

dIrgho dvAdashagavyUtiH pashchArdhe pa~ncha vistRRitaH |
vyUhaH sa chakrashakaTo bhAradvAjena nirmitaH || 21||

nAnAnRRipatibhirvIraistatra tatra vyavasthitaiH |
rathAshvagajapattyoghairdroNena vihitaH svayam || 22||

pashchArdhe tasya padmastu garbhavyUhaH sudurbhidaH |
sUchI padmasya madhyastho gUDho vyUhaH punaH kRRitaH || 23||

evametaM mahAvyUhaM vyUhya droNo vyavasthitaH |
sUchImukhe maheShvAsaH kRRitavarmA vyavasthitaH || 24||

anantaraM cha kAmbojo jalasandhashcha mAriSha |
duryodhanaH sahAmAtyastadanantarameva cha || 25||

tataH shatasahasrANi yodhAnAmanivartinAm |
vyavasthitAni sarvANi shakaTe sUchirakShiNaH || 26||

teShAM cha pRRiShThato rAja balena mahatA vRRitaH |
jayadrathastato rAjansUchipAshe vyavasthitaH || 27||

shakaTasya tu rAjendra bhAradvAjo mukhe sthitaH |
anu tasyAbhavadbhojo jugopainaM tataH svayam || 28||

shvetavarmAmbaroShNISho vyUDhorasko mahAbhujaH |
dhanurvisphArayandroNastasthau kruddha ivAntakaH || 29||

patAkinaM shoNahayaM vedIkRRiShNAjinadhvajam |
droNasya rathamAlokya prahRRiShTAH kuravo.abhavan || 30||

siddhachAraNasa~NghAnAM vismayaH sumahAnabhUt |
droNena vihitaM dRRiShTvA vyUhaM kShubdhArNavopamam || 31||

sashailasAgaravanAM nAnAjanapadAkulAm |
grasedvyUhaH kShitiM sarvAmiti bhUtAni menire || 32||

bahurathamanujAshvapattinAgaM  pratibhayanisvanamadbhutAbharUpam |
ahitahRRidayabhedanaM mahadvai  shakaTamavekShya kRRitaM nananda rAjA || 33||

\hrule

\medskip
                  64
\medskip

sa~njaya uvAcha||

tato vyUDheShvanIkeShu samutkruShTeShu mAriSha |
tADyamAnAsu bherIShu mRRida~NgeShu nadatsu cha || 1||

anIkAnAM cha saMhrAde vAditrANAM cha nisvane |
pradhmApiteShu sha~NkheShu saMnAde lomaharShaNe || 2||

abhihArayatsu shanakairbharateShu yuyutsuShu |
raudre muhUrte samprApte savyasAchI vyadRRishyata || 3||

vaDAnAM vAyasAnAM cha purastAtsavyasAchinaH |
bahulAni sahasrANi prAkrIDa.nstatra bhArata || 4||

mRRigAshcha ghorasaMnAdAH shivAshchAshivadarshanAH |
dakShiNena prayAtAnAmasmAkaM prANada.nstathA || 5||

sanirghAtA jvalantyashcha peturulkAH samantataH |
chachAla cha mahI kRRitsnA bhaye ghore samutthite || 6||

viShvagvAtAH sanirghAtA rUkShAH sharkaravarShiNaH |
vavurAyAti kaunteye sa~NgrAme samupasthite || 7||

nAkulistu shatAnIko dhRRiShTadyumnashcha pArShataH |
pANDavAnAmanIkAni prAj~nau tau vyUhatustadA || 8||

tato rathasahasreNa dviradAnAM shatena cha |
tribhirashvasahasraishcha padAtInAM shataiH shataiH || 9||

adhyardhamAtre dhanuShAM sahasre tanayastava |
agrataH sarvasainyAnAM sthitvA durmarShaNo.abravIt || 10||

adya gANDIvadhanvAnaM tapantaM yuddhadurmadam |
ahamAvArayiShyAmi veleva makarAlayam || 11||

adya pashyantu sa~NgrAme dhana~njayamamarShaNam |
viShaktaM mayi durdharShamashmakUTamivAshmani || 12||

evaM bruvanmahArAja mahAtmA sa mahAmatiH |
maheShvAsairvRRito rAjanmaheShvAso vyavasthitaH || 13||

tato.antaka iva kruddhaH savajra iva vAsavaH |
daNDapANirivAsahyo mRRityuH kAlena choditaH || 14||

shUlapANirivAkShobhyo varuNaH pAshavAniva |
yugAntAgnirivArchiShmAnpradhakShyanvai punaH prajAH || 15||

krodhAmarShabaloddhUto nivAtakavachAntakaH |
jayo jetA sthitaH satye pArayiShyanmahAvratam || 16||

AmuktakavachaH khaDgI jAmbUnadakirITabhRRit |
shubhravarmAmbaradharaH sva~NgadI chArukuNDalI || 17||

rathapravaramAsthAya naro nArAyaNAnugaH |
vidhunvangANDivaM sa~Nkhye babhau sUrya ivoditaH || 18||

so.agrAnIkasya mahata iShupAte dhana~njayaH |
vyavasthApya rathaM sajjaM sha~NkhaM dadhmau pratApavAn || 19||

atha kRRiShNo.apyasambhrAntaH pArthena saha mAriSha |
prAdhmApayatpA~nchajanyaM sha~NkhapravaramojasA || 20||

tayoH sha~NkhapraNAdena tava sainye vishAM pate |
AsansaMhRRiShTaromANaH kampitA gatachetasaH || 21||

yathA trasanti bhUtAni sarvANyashaninisvanAt |
tathA sha~NkhapraNAdena vitresustava sainikAH || 22||

prasusruvuH shakRRinmUtraM vAhanAni cha sarvashaH |
evaM savAhanaM sarvamAvignamabhavadbalam || 23||

vyaShIdanta narA rAja~nsha~Nkhashabdena mAriSha |
visa~nj~nAshchAbhavankechitkechidrAjanvitatrasuH || 24||

tataH kapirmahAnAdaM saha bhUtairdhvajAlayaiH |
akarodvyAditAsyashcha bhIShaya.nstava sainikAn || 25||

tataH sha~NkhAshcha bheryashcha mRRida~NgAshchAnakaiH saha |
punarevAbhyahanyanta tava sainyapraharShaNAH || 26||

nAnAvAditrasaMhrAdaiH kShveDitAsphoTitAkulaiH |
siMhanAdaiH savAditraiH samAhUtairmahArathaiH || 27||

tasminsutumule shabde bhIrUNAM bhayavardhane |
atIva hRRiShTo dAshArhamabravItpAkashAsaniH || 28||

chodayAshvAnhRRiShIkesha yatra durmarShaNaH sthitaH |
etadbhittvA gajAnIkaM pravekShyAmyarivAhinIm || 29||

evamukto mahAbAhuH keshavaH savyasAchinA |
achodayaddhayA.nstatra yatra durmarShaNaH sthitaH || 30||

sa samprahArastumulaH sampravRRittaH sudAruNaH |
ekasya cha bahUnAM cha rathanAganarakShayaH || 31||

tataH sAyakavarSheNa parjanya iva vRRiShTimAn |
parAnavAkiratpArthaH parvatAniva nIradaH || 32||

te chApi rathinaH sarve tvaritAH kRRitahastavat |
avAkiranbANajAlaistataH kRRiShNadhana~njayau || 33||

tataH kruddho mahAbAhurvAryamANaH parairyudhi |
shirA.nsi rathinAM pArthaH kAyebhyo.apAharachCharaiH || 34||

udbhrAntanayanairvaktraiH sa.ndaShToShThapuTaiH shubhaiH |
sakuNDalashirastrANairvasudhA samakIryata || 35||

puNDarIkavanAnIva vidhvastAni samantataH |
vinikIrNAni yodhAnAM vadanAni chakAshire || 36||

tapanIyavichitrANi siktAni rudhireNa cha |
adRRishyanta yathA rAjanmeghasa~NghAH savidyutaH || 37||

shirasAM patatAM rAja~nshabdo.abhUtpRRithivItale |
kAlena paripakvAnAM tAlAnAM patatAmiva || 38||

tataH kabandhaH kashchittu dhanurAlambya tiShThati |
kashchitkhaDgaM viniShkRRiShya bhujenodyamya tiShThati || 39||

nAjAnanta shirA.nsyurvyAM patitAni nararShabhAH |
amRRiShyamANAH kaunteyaM sa~NgrAme jayagRRiddhinaH || 40||

hayAnAmuttamA~Ngaishcha hastihastaishcha medinI |
bAhubhishcha shirobhishcha vIrANAM samakIryata || 41||

ayaM pArthaH kutaH pArtha eSha pArtha iti prabho |
tava sainyeShu yodhAnAM pArthabhUtamivAbhavat || 42||

anyonyamapi chAjaghnurAtmAnamapi chApare |
pArthabhUtamamanyanta jagatkAlena mohitAH || 43||

niShTanantaH sarudhirA visa~nj~nA gADhavedanAH |
shayAnA bahavo vIrAH kIrtayantaH suhRRijjanam || 44||

sabhiNDipAlAH saprAsAH sashaktyRRiShTiparashvadhAH |
saniryUhAH sanistri.nshAH sasharAsanatomarAH || 45||

sabANavarmAbharaNAH sagadAH sA~NgadA raNe |
mahAbhujagasa~NkAshA bAhavaH parighopamAH || 46||

udveShTanti vicheShTanti sa.nveShTanti cha sarvashaH |
vegaM kurvanti sa.nrabdhA nikRRittAH parameShubhiH || 47||

yo yaH sma samare pArthaM pratisa.nrabhate naraH |
tasya tasyAntako bANaH sharIramupasarpati || 48||

nRRityato rathamArgeShu dhanurvyAyachChatastathA |
na kashchittatra pArthasya dadarshAntaramaNvapi || 49||

yattasya ghaTamAnasya kShipraM vikShipataH sharAn |
lAghavAtpANDuputrasya vyasmayanta pare janAH || 50||

hastinaM hastiyantAramashvamAshvikameva cha |
abhinatphalguno bANai rathinaM cha sasArathim || 51||

AvartamAnamAvRRittaM yudhyamAnaM cha pANDavaH |
pramukhe tiShThamAnaM cha na ka~nchinna nihanti saH || 52||

yathodayanvai gagane sUryo hanti mahattamaH |
tathArjuno gajAnIkamavadhItka~NkapatribhiH || 53||

hastibhiH patitairbhinnaistava sainyamadRRishyata |
antakAle yathA bhUmirvinikIrNairmahIdharaiH || 54||

yathA madhya.ndine sUryo duShprekShyaH prANibhiH sadA |
tathA dhana~njayaH kruddho duShprekShyo yudhi shatrubhiH || 55||

tattathA tava putrasya sainyaM yudhi parantapa |
prabhagnaM drutamAvignamatIva sharapIDitam || 56||

mAruteneva mahatA meghAnIkaM vidhUyatA |
prakAlyamAnaM tatsainyaM nAshakatprativIkShitum || 57||

pratodaishchApakoTIbhirhu~NkAraiH sAdhuvAhitaiH |
kashApArShNyabhighAtaishcha vAgbhirugrAbhireva cha || 58||

chodayanto hayA.nstUrNaM palAyante sma tAvakAH |
sAdino rathinashchaiva pattayashchArjunArditAH || 59||

pArShNya~NguShThA~NkushairnAgA.nshchodayantastathApare |
sharaiH saMmohitAshchAnye tamevAbhimukhA yayau || 60||

tava yodhA hatotsAhA vibhrAntamanasastadA || 60||

\hrule

\medskip
                  65
\medskip

dhRRitarAShTra uvAcha||

tasminprabhagne sainyAgre vadhyamAne kirITinA |
ke nu tatra raNe vIrAH pratyudIyurdhana~njayam || 1||

Aho svichChakaTavyUhaM praviShTA moghanishchayAH |
droNamAshritya tiShThantaH prAkAramakutobhayAH || 2||

sa~njaya uvAcha||

tathArjunena sambhagne tasmi.nstava bale tadA |
hatavIre hatotsAhe palAyanakRRitakShaNe || 3||

pAkashAsaninAbhIkShNaM vadhyamAne sharottamaiH |
na tatra kashchitsa~NgrAme shashAkArjunamIkShitum || 4||

tatastava suto rAjandRRiShTvA sainyaM tathAgatam |
duHshAsano bhRRishaM kruddho yuddhAyArjunamabhyayAt || 5||

sa kA~nchanavichitreNa kavachena samAvRRitaH |
jAmbUnadashirastrANaH shUrastIvraparAkramaH || 6||

nAgAnIkena mahatA grasanniva mahImimAm |
duHshAsano mahArAja savyasAchinamAvRRiNot || 7||

hrAdena gajaghaNTAnAM sha~NkhAnAM ninadena cha |
jyAkShepaninadaishchaiva virAveNa cha dantinAm || 8||

bhUrdishashchAntarikShaM cha shabdenAsItsamAvRRitam |
sa muhUrtaM pratibhayo dAruNaH samapadyata || 9||

tAndRRiShTvA patatastUrNama~NkushairabhichoditAn |
vyAlambahastAnsa.nrabdhAnsapakShAniva parvatAn || 10||

siMhanAdena mahatA narasiMho dhana~njayaH |
gajAnIkamamitrANAmabhito vyadhamachCharaiH || 11||

mahormiNamivoddhUtaM shvasanena mahArNavam |
kirITI tadgajAnIkaM prAvishanmakaro yathA || 12||

kAShThAtIta ivAdityaH pratapanyugasa~NkShaye |
dadRRishe dikShu sarvAsu pArthaH parapura~njayaH || 13||

khurashabdena chAshvAnAM nemighoSheNa tena cha |
tena chotkruShTashabdena jyAninAdena tena cha || 14||

devadattasya ghoSheNa gANDIvaninadena cha || 14||

mandavegatarA nAgA babhUvuste vichetasaH |
sharairAshIviShasparshairnirbhinnAH savyasAchinA || 15||

te gajA vishikhaistIkShNairyudhi gANDIvachoditaiH |
anekashatasAhasraiH sarvA~NgeShu samarpitAH || 16||

ArAvaM paramaM kRRitvA vadhyamAnAH kirITinA |
nipeturanishaM bhUmau ChinnapakShA ivAdrayaH || 17||

apare dantaveShTeShu kumbheShu cha kaTeShu cha |
sharaiH samarpitA nAgAH krau~nchavadvyanadanmuhuH || 18||

gajaskandhagatAnAM cha puruShANAM kirITinA |
AchChidyantottamA~NgAni bhallaiH saMnataparvabhiH || 19||

sakuNDalAnAM patatAM shirasAM dharaNItale |
padmAnAmiva sa~NghAtaiH pArthashchakre nivedanam || 20||

yantrabaddhA vikavachA vraNArtA rudhirokShitAH |
bhramatsu yudhi nAgeShu manuShyA vilalambire || 21||

kechidekena bANena sumuktena patatriNA |
dvau trayashcha vinirbhinnA nipeturdharaNItale || 22||

maurvIM dhanurdhvajaM chaiva yugAnIShAstathaiva cha |
rathinAM kuTTayAmAsa bhallaiH saMnataparvabhiH || 23||

na sa.ndadhanna chApyasyanna vimu~nchanna choddharan |
maNDalenaiva dhanuShA nRRityanpArthaH sma dRRishyate || 24||

atividdhAshcha nArAchairvamanto rudhiraM mukhaiH |
muhUrtAnnipatantyanye vAraNA vasudhAtale || 25||

utthitAnyagaNeyAni kabandhAni samantataH |
adRRishyanta mahArAja tasminparamasa~Nkule || 26||

sachApAH sA~NgulitrANAH sakhaDgAH sA~NgadA raNe |
adRRishyanta bhujAshChinnA hemAbharaNabhUShitAH || 27||

sUpaskarairadhiShThAnairIShAdaNDakabandhuraiH |
chakrairvimathitairakShai bhagnaishcha bahudhA yugaiH || 28||

varmachApasharaishchaiva vyavakIrNaistatastataH |
sragbhirAbharaNairvastraiH patitaishcha mahAdhvajaiH || 29||

nihatairvAraNairashvaiH kShatriyaishcha nipAtitaiH |
adRRishyata mahI tatra dAruNapratidarshanA || 30||

evaM duHshAsanabalaM vadhyamAnaM kirITinA |
samprAdravanmahArAja vyathitaM vai sanAyakam || 31||

tato duHshAsanastrastaH sahAnIkaH sharArditaH |
droNaM trAtAramAkA~NkSha~nshakaTavyUhamabhyagAt || 32||

\hrule

\medskip
                  66
\medskip

sa~njaya uvAcha||

duHshAsanabalaM hatvA savyasAchI dhana~njayaH |
sindhurAjaM parIpsanvai droNAnIkamupAdravat || 1||

sa tu droNaM samAsAdya vyUhasya pramukhe sthitam |
kRRitA~njaliridaM vAkyaM kRRiShNasyAnumate.abravIt || 2||

shivena dhyAhi mAM brahmansvasti chaiva vadasva me |
bhavatprasAdAdichChAmi praveShTuM durbhidAM chamUm || 3||

bhavAnpitRRisamo mahyaM dharmarAjasamo.api cha |
tathA kRRiShNasamashchaiva satyametadbravImi te || 4||

ashvatthAmA yathA tAta rakShaNIyastavAnagha |
tathAhamapi te rakShyaH sadaiva dvijasattama || 5||

tava prasAdAdichChAmi sindhurAjAnamAhave |
nihantuM dvipadAM shreShTha pratij~nAM rakSha me vibho || 6||

evamuktastadAchAryaH pratyuvAcha smayanniva |
mAmajitvA na bIbhatso shakyo jetuM jayadrathaH || 7||

etAvaduktvA taM droNaH sharavrAtairavAkirat |
sarathAshvadhvajaM tIkShNaiH prahasanvai sasArathim || 8||

tato.arjunaH sharavrAtAndroNasyAvArya sAyakaiH |
droNamabhyardayadbANairghorarUpairmahattaraiH || 9||

vivyAdha cha raNe droNamanumAnya vishAM pate |
kShatradharmaM samAsthAya navabhiH sAyakaiH punaH || 10||

tasyeShUniShubhishChittvA droNo vivyAdha tAvubhau |
viShAgnijvalanaprakhyairiShubhiH kRRiShNapANDavau || 11||

iyeSha pANDavastasya bANaishChettuM sharAsanam |
tasya chintayatastvevaM phalgunasya mahAtmanaH || 12||

droNaH sharairasambhrAnto jyAM chichChedAshu vIryavAn || 12||

vivyAdha cha hayAnasya dhvajaM sArathimeva cha |
arjunaM cha sharairvIraM smayamAno.abhyavAkirat || 13||

etasminnantare pArthaH sajjaM kRRitvA mahaddhanuH |
visheShayiShyannAchAryaM sarvAstraviduShAM varam || 14||

mumocha ShaTshatAnbANAngRRihItvaikamiva drutam || 14||

punaH sapta shatAnanyAnsahasraM chAnivartinAm |
chikShepAyutashashchAnyA.nste.aghnandroNasya tAM chamUm || 15||

taiH samyagastairbalinA kRRitinA chitrayodhinA |
manuShyavAjimAta~NgA viddhAH peturgatAsavaH || 16||

vidrutAshcha raNe petuH sa~nChinnAyudhajIvitAH |
rathino rathamukhyebhyaH sahayAH sharapIDitAH || 17||

chUrNitAkShiptadagdhAnAM vajrAnilahutAshanaiH |
tulyarUpA gajAH peturgiryagrAmbudaveshmanAm || 18||

peturashvasahasrANi prahatAnyarjuneShubhiH |
ha.nsA himavataH pRRiShThe vAriviprahatA iva || 19||

rathAshvadvipapattyoghAH salilaughA ivAdbhutAH |
yugAntAdityarashmyAbhaiH pANDavAstasharairhatAH || 20||

taM pANDavAdityasharA.nshujAlaM  kurupravIrAnyudhi niShTapantam |
sa droNameghaH sharavarShavegaiH  prAchChAdayanmegha ivArkarashmIn || 21||

athAtyarthavisRRiShTena dviShatAmasubhojinA |
Ajaghne vakShasi droNo nArAchena dhana~njayam || 22||

sa vihvalitasarvA~NgaH kShitikampe yathAchalaH |
dhairyamAlambya bIbhatsurdroNaM vivyAdha patribhiH || 23||

droNastu pa~nchabhirbANairvAsudevamatADayat |
arjunaM cha trisaptatyA dhvajaM chAsya tribhiH sharaiH || 24||

visheShayiShya~nshiShyaM cha droNo rAjanparAkramI |
adRRishyamarjunaM chakre nimeShAchCharavRRiShTibhiH || 25||

prasaktAnpatato.adrAkShma bhAradvAjasya sAyakAn |
maNDalIkRRitamevAsya dhanushchAdRRishyatAdbhutam || 26||

te.abhyayuH samare rAjanvAsudevadhana~njayau |
droNasRRiShTAH subahavaH ka~NkapatraparichChadAH || 27||

taddRRiShTvA tAdRRishaM yuddhaM droNapANDavayostadA |
vAsudevo mahAbuddhiH kAryavattAmachintayat || 28||

tato.abravIdvAsudevo dhana~njayamidaM vachaH |
pArtha pArtha mahAbAho na naH kAlAtyayo bhavet || 29||

droNamutsRRijya gachChAmaH kRRityametanmahattaram |
pArthashchApyabravItkRRiShNaM yatheShTamiti keshava || 30||

tataH pradakShiNaM kRRitvA droNaM prAyAnmahAbhujaH |
parivRRittashcha bIbhatsuragachChadvisRRija~nsharAn || 31||

tato.abravItsmayandroNaH kvedaM pANDava gamyate |
nanu nAma raNe shatrumajitvA na nivartase || 32||

arjuna uvAcha||

gururbhavAnna me shatruH shiShyaH putrasamo.asmi te |
na chAsti sa pumA.Nlloke yastvAM yudhi parAjayet || 33||

sa~njaya uvAcha||

evaM bruvANo bIbhatsurjayadrathavadhotsukaH |
tvarAyukto mahAbAhustatsainyaM samupAdravat || 34||

taM chakrarakShau pA~nchAlyau yudhAmanyUttamaujasau |
anvayAtAM mahAtmAnau vishantaM tAvakaM balam || 35||

tato jayo mahArAja kRRitavarmA cha sAttvataH |
kAmbojashcha shrutAyushcha dhana~njayamavArayan || 36||

teShAM dashasahasrANi rathAnAmanuyAyinAm |
abhIShAhAH shUrasenAH shibayo.atha vasAtayaH || 37||

mAchellakA lalitthAshcha kekayA madrakAstathA |
nArAyaNAshcha gopAlAH kAmbojAnAM cha ye gaNAH || 38||

karNena vijitAH pUrvaM sa~NgrAme shUrasaMmatAH |
bhAradvAjaM puraskRRitya tyaktAtmAno.arjunaM prati || 39||

putrashokAbhisantaptaM kruddhaM mRRityumivAntakam |
tyajantaM tumule prANAnsaMnaddhaM chitrayodhinam || 40||

gAhamAnamanIkAni mAta~Ngamiva yUthapam |
maheShvAsaM parAkrAntaM naravyAghramavArayan || 41||

tataH pravavRRite yuddhaM tumulaM lomaharShaNam |
anyonyaM vai prArthayatAM yodhAnAmarjunasya cha || 42||

jayadrathavadhaprepsumAyAntaM puruSharShabham |
nyavArayanta sahitAH kriyA vyAdhimivotthitam || 43||

\hrule

\medskip
                  67
\medskip

sa~njaya uvAcha||

saMniruddhastu taiH pArtho mahAbalaparAkramaH |
drutaM samanuyAtashcha droNena rathinAM varaH || 1||

kiranniShugaNA.nstikShNAnsvarashmIniva bhAskaraH |
tApayAmAsa tatsainyaM dehaM vyAdhigaNo yathA || 2||

ashvo viddho dhvajashChinnaH sArohaH patito gajaH |
ChatrANi chApaviddhAni rathAshchakrairvinA kRRitAH || 3||

vidrutAni cha sainyAni sharArtAni samantataH |
ityAsIttumulaM yuddhaM na prAj~nAyata ki~nchana || 4||

teShAmAyachChatAM sa~Nkhye parasparamajihmagaiH |
arjuno dhvajinIM rAjannabhIkShNaM samakampayat || 5||

satyAM chikIrShamANastu pratij~nAM satyasa~NgaraH |
abhyadravadrathashreShThaM shoNAshvaM shvetavAhanaH || 6||

taM droNaH pa~nchavi.nshatyA marmabhidbhirajihmagaiH |
antevAsinamAchAryo maheShvAsaM samardayat || 7||

taM tUrNamiva bIbhatsuH sarvashastrabhRRitAM varaH |
abhyadhAvadiShUnasyanniShuvegavighAtakAn || 8||

tasyAshu kShipato bhallAnbhallaiH saMnataparvabhiH |
pratyavidhyadameyAtmA brahmAstraM samudIrayan || 9||

tadadbhutamapashyAma droNasyAchAryakaM yudhi |
yatamAno yuvA nainaM pratyavidhyadyadarjunaH || 10||

kSharanniva mahAmegho vAridhArAH sahasrashaH |
droNameghaH pArthashailaM vavarSha sharavRRiShTibhiH || 11||

arjunaH sharavarShaM tadbrahmAstreNaiva mAriSha |
pratijagrAha tejasvI bANairbANAnvishAtayan || 12||

droNastu pa~nchavi.nshatyA shvetavAhanamArdayat |
vAsudevaM cha saptatyA bAhvorurasi chAshugaiH || 13||

pArthastu prahasandhImAnAchAryaM sa sharaughiNam |
visRRijantaM shitAnbANAnavArayata taM yudhi || 14||

atha tau vadhyamAnau tu droNena rathasattamau |
AvarjayetAM durdharShaM yugAntAgnimivotthitam || 15||

varjayannishitAnbANAndroNachApaviniHsRRitAn |
kirITamAlI kaunteyo bhojAnIkaM nyapAtayat || 16||

so.antarA kRRitavarmANaM kAmbojaM cha sudakShiNam |
abhyayAdvarjayandroNaM mainAkamiva parvatam || 17||

tato bhojo naravyAghraM duHsahaH kurusattama |
avidhyattUrNamavyagro dashabhiH ka~NkapatribhiH || 18||

tamarjunaH shitenAjau rAjanvivyAdha patriNA |
punashchAnyaistribhirbANairmohayanniva sAtvatam || 19||

bhojastu prahasanpArthaM vAsudevaM cha mAdhavam |
ekaikaM pa~nchavi.nshatyA sAyakAnAM samArpayat || 20||

tasyArjuno dhanushChittvA vivyAdhainaM trisaptabhiH |
sharairagnishikhAkAraiH kruddhAshIviShasaMnibhaiH || 21||

athAnyaddhanurAdAya kRRitavarmA mahArathaH |
pa~nchabhiH sAyakaistUrNaM vivyAdhorasi bhArata || 22||

punashcha nishitairbANaiH pArthaM vivyAdha pa~nchabhiH |
taM pArtho navabhirbANairAjaghAna stanAntare || 23||

viShaktaM dRRishya kaunteyaM kRRitavarmarathaM prati |
chintayAmAsa vArShNeyo na naH kAlAtyayo bhavet || 24||

tataH kRRiShNo.abravItpArthaM kRRitavarmaNi mA dayAm |
kurusAmbandhikaM kRRitvA pramathyainaM vishAtaya || 25||

tataH sa kRRitavarmANaM mohayitvArjunaH sharaiH |
abhyagAjjavanairashvaiH kAmbojAnAmanIkinIm || 26||

amarShitastu hArdikhyaH praviShTe shvetavAhane |
vidhunvansasharaM chApaM pA~nchAlyAbhyAM samAgataH || 27||

chakrarakShau tu pA~nchAlyAvarjunasya padAnugau |
paryavArayadAyAntau kRRitavarmA ratheShubhiH || 28||

tAvavidhyattato bhojaH sarvapArashavaiH sharaiH |
tribhireva yudhAmanyuM chaturbhishchottamaujasam || 29||

tAvapyenaM vivyadhaturdashabhirdashabhiH sharaiH |
sa~nchichChidaturapyasya dhvajaM kArmukameva cha || 30||

athAnyaddhanurAdAya hArdikyaH krodhamUrChitaH |
kRRitvA vidhanuShau vIrau sharavarShairavAkirat || 31||

tAvanye dhanuShI sajye kRRitvA bhojaM vijaghnatuH |
tenAntareNa bIbhatsurviveshAmitravAhinIm || 32||

na lebhAte tu tau dvAraM vAritau kRRitavarmaNA |
dhArtarAShTreShvanIkeShu yatamAnau nararShabhau || 33||

anIkAnyardayanyuddhe tvaritaH shvetavAhanaH |
nAvadhItkRRitavarmANaM prAptamapyarisUdanaH || 34||

taM dRRiShTvA tu tathAyAntaM shUro rAjA shrutAyudhaH |
abhyadravatsusa~Nkruddho vidhunvAno mahaddhanuH || 35||

sa pArthaM tribhirAnarChatsaptatyA cha janArdanam |
kShurapreNa sutIkShNena pArthaketumatADayat || 36||

tamarjuno navatyA tu sharANAM nataparvaNAm |
AjaghAna bhRRishaM kruddhastottrairiva mahAdvipam || 37||

sa tanna mamRRiShe rAjanpANDaveyasya vikramam |
athainaM saptasaptatyA nArAchAnAM samArpayat || 38||

tasyArjuno dhanushChittvA sharAvApaM nikRRitya cha |
AjaghAnorasi kruddhaH saptabhirnataparvabhiH || 39||

athAnyaddhanurAdAya sa rAjA krodhamUrChitaH |
vAsaviM navabhirbANairbAhvorurasi chArpayat || 40||

tato.arjunaH smayanneva shrutAyudhamari.ndamaH |
sharairanekasAhasraiH pIDayAmAsa bhArata || 41||

ashvA.nshchAsyAvadhIttUrNaM sArathiM cha mahArathaH |
vivyAdha chainaM saptatyA nArAchAnAM mahAbalaH || 42||

hatAshvaM rathamutsRRijya sa tu rAjA shrutAyudhaH |
abhyadravadraNe pArthaM gadAmudyamya vIryavAn || 43||

varuNasyAtmajo vIraH sa tu rAjA shrutAyudhaH |
parNAshA jananI yasya shItatoyA mahAnadI || 44||

tasya mAtAbravIdvAkyaM varuNaM putrakAraNAt |
avadhyo.ayaM bhavelloke shatrUNAM tanayo mama || 45||

varuNastvabravItprIto dadAmyasmai varaM hitam |
divyamastraM sutaste.ayaM yanAvadhyo bhaviShyati || 46||

nAsti chApyamaratvaM vai manuShyasya katha~nchana |
sarveNAvashyamartavyaM jAtena saritAM vare || 47||

durdharShastveSha shatrUNAM raNeShu bhavitA sadA |
astrasyAsya prabhAvAdvai vyetu te mAnaso jvaraH || 48||

ityuktvA varuNaH prAdAdgadAM mantrapuraskRRitAm |
yAmAsAdya durAdharShaH sarvaloke shrutAyudhaH || 49||

uvAcha chainaM bhagavAnpunareva jaleshvaraH |
ayudhyati na moktavyA sA tvayyeva patediti || 50||

sa tayA vIraghAtinyA janArdanamatADayat |
pratijagrAha tAM kRRiShNaH pInenA.nsena vIryavAn || 51||

nAkampayata shauriM sA vindhyaM girimivAnilaH |
pratyabhyayAttaM viproDhA kRRityeva duradhiShThitA || 52||

jaghAna chAsthitaM vIraM shrutAyudhamamarShaNam |
hatvA shrutAyudhaM vIraM jagatImanvapadyata || 53||

hAhAkAro mahA.nstatra sainyAnAM samajAyata |
svenAstreNa hataM dRRiShTvA shrutAyudhamari.ndamam || 54||

ayudhyamAnAya hi sA keshavAya narAdhipa |
kShiptA shrutAyudhenAtha tasmAttamavadhIdgadA || 55||

yathoktaM varuNenAjau tathA sa nidhanaM gataH |
vyasushchApyapatadbhUmau prekShatAM sarvadhanvinAm || 56||

patamAnastu sa babhau parNAshAyAH priyaH sutaH |
sambhagna iva vAtena bahushAkho vanaspatiH || 57||

tataH sarvANi sainyAni senAmukhyAshcha sarvashaH |
prAdravanta hataM dRRiShTvA shrutAyudhamari.ndamam || 58||

tatha kAmbojarAjasya putraH shUraH sudakShiNaH |
abhyayAjjavanairashvaiH phalgunaM shatrusUdanam || 59||

tasya pArthaH sharAnsapta preShayAmAsa bhArata |
te taM shUraM vinirbhidya prAvishandharaNItalam || 60||

so.atividdhaH sharaistIkShNairgANDIvapreShitairmRRidhe |
arjunaM prativivyAdha dashabhiH ka~NkapatribhiH || 61||

vAsudevaM tribhirviddhvA punaH pArthaM cha pa~nchabhiH |
tasya pArtho dhanushChittvA ketuM chichCheda mAriSha || 62||

bhallAbhyAM bhRRishatIkShNAbhyAM taM cha vivyAdha pANDavaH |
sa tu pArthaM tribhirviddhvA siMhanAdamathAnadat || 63||

sarvapArashavIM chaiva shaktiM shUraH sudakShiNaH |
saghaNTAM prAhiNodghorAM kruddho gANDIvadhanvane || 64||

sA jvalantI maholkeva tamAsAdya mahAratham |
savisphuli~NgA nirbhidya nipapAta mahItale || 65||

taM chaturdashabhiH pArtho nArAchaiH ka~NkapatribhiH |
sAshvadhvajadhanuHsUtaM vivyAdhAchintyavikramaH || 66||

rathaM chAnyaiH subahubhishchakre vishakalaM sharaiH || 66||

sudakShiNaM tu kAmbojaM moghasa~Nkalpavikramam |
bibheda hRRidi bANena pRRithudhAreNa pANDavaH || 67||

sa bhinnamarmA srastA~NgaH prabhraShTamukuTA~NgadaH |
papAtAbhimukhaH shUro yantramukta iva dhvajaH || 68||

gireH shikharajaH shrImAnsushAkhaH supratiShThitaH |
nirbhagna iva vAtena karNikAro himAtyaye || 69||

shete sma nihato bhUmau kAmbojAstaraNochitaH |
sudarshanIyastAmrAkShaH karNinA sa sudakShiNaH || 70||

putraH kAmbojarAjasya pArthena vinipAtitaH || 70||

tataH sarvANi sainyAni vyadravanta sutasya te |
hataM shrutAyudhaM dRRiShTvA kAmbojaM cha sudakShiNam || 71||

\hrule

\medskip
                  68
\medskip

sa~njaya uvAcha||

hate sudakShiNe rAjanvIre chaiva shrutAyudhe |
javenAbhyadravanpArthaM kupitAH sainikAstava || 1||

abhIShAhAH shUrasenAH shibayo.atha vasAtayaH |
abhyavarSha.nstato rAja~nsharavarShairdhana~njayam || 2||

teShAM ShaShTishatAnAryAnprAmathnAtpANDavaH sharaiH |
te sma bhItAH palAyanta vyAghrAtkShudramRRigA iva || 3||

te nivRRitya punaH pArthaM sarvataH paryavArayan |
raNe sapatnAnnighnantaM jigIShantanparAnyudhi || 4||

teShAmApatatAM tUrNaM gANDIvapreShitaiH sharaiH |
shirA.nsi pAtayAmAsa bAhU.nshchaiva dhana~njayaH || 5||

shirobhiH patitaistatra bhUmirAsInnirantarA |
abhrachChAyeva chaivAsIddhvA~NkShagRRidhravaDairyudhi || 6||

teShu tUtsAdyamAneShu krodhAmarShasamanvitau |
shrutAyushchAchyutAyushcha dhana~njayamayudhyatAm || 7||

balinau spardhinau vIrau kulajau bAhushAlinau |
tAvenaM sharavarShANi savyadakShiNamasyatAm || 8||

tvarAyuktau mahArAja prArthayAnau mahadyashaH |
arjunasya vadhaprepsU putrArthe tava dhanvinau || 9||

tAvarjunaM sahasreNa patriNAM nataparvaNAm |
pUrayAmAsatuH kruddhau taDAgaM jaladau yathA || 10||

shrutAyushcha tataH kruddhastomareNa dhana~njayam |
AjaghAna rathashreShThaH pItena nishitena cha || 11||

so.atividdho balavatA shatruNA shatrukarshanaH |
AjagAma paraM mohaM mohayankeshavaM raNe || 12||

etasminneva kAle tu so.achyutAyurmahArathaH |
shUlena bhRRishatIkShNena tADayAmAsa pANDavam || 13||

kShate kShAraM sa hi dadau pANDavasya mahAtmanaH |
pArtho.api bhRRishasa.nviddho dhvajayaShTiM samAshritaH || 14||

tataH sarvasya sainyasya tAvakasya vishAM pate |
siMhanAdo mahAnAsIddhataM matvA dhana~njayam || 15||

kRRiShNashcha bhRRishasantapto dRRiShTvA pArthaM vichetasam |
AshvAsayatsuhRRidyAbhirvAgbhistatra dhana~njayam || 16||

tatastau rathinAM shreShThau labdhalakShau dhana~njayam |
vAsudevaM cha vArShNeyaM sharavarShaiH samantataH || 17||

sachakrakUbararathaM sAshvadhvajapatAkinam |
adRRishyaM chakraturyuddhe tadadbhutamivAbhavat || 18||

pratyAshvastastu bIbhatsuH shanakairiva bhArata |
pretarAjapuraM prApya punaH pratyAgato yathA || 19||

sa~nChannaM sharajAlena rathaM dRRiShTvA sakeshavam |
shatrU chAbhimukhau dRRiShTvA dIpyamAnAvivAnalau || 20||

prAdushchakre tataH pArthaH shAkramastraM mahArathaH |
tasmAdAsansahasrANi sharANAM nataparvaNAm || 21||

te jaghnustau maheShvAsau tAbhyAM sRRiShTA.nshcha sAyakAn |
vicherurAkAshagatAH pArthabANavidAritAH || 22||

pratihatya sharA.nstUrNaM sharavegena pANDavaH |
pratasthe tatra tatraiva yodhayanvai mahArathAn || 23||

tau cha phalgunabANaughairvibAhushirasau kRRitau |
vasudhAmanvapadyetAM vAtanunnAviva drumau || 24||

shrutAyuShashcha nidhanaM vadhashchaivAchyutAyuShaH |
lokavismApanamabhUtsamudrasyeva shoShaNam || 25||

tayoH padAnugAnhatvA punaH pa~nchashatAnrathAn |
abhyagAdbhAratIM senAM nighnanpArtho varAnvarAn || 26||

shrutAyuShaM cha nihataM prekShya chaivAchyutAyuSham |
ayutAyushcha sa~Nkruddho dIrghAyushchaiva bhArata || 27||

putrau tayornarashreShThau kaunteyaM pratijagmatuH |
kirantau vividhAnbANAnpitRRivyasanakarshitau || 28||

tAvarjuno muhUrtena sharaiH saMnataparvabhiH |
preShayatparamakruddho yamasya sadanaM prati || 29||

loDayantamanIkAni dvipaM padmasaro yathA |
nAshaknuvanvArayituM pArthaM kShatriyapu~NgavAH || 30||

a~NgAstu gajavAreNa pANDavaM paryavArayan |
kruddhAH sahasrasho rAja~nshikhitA hastisAdinaH || 31||

duryodhanasamAdiShTAH ku~njaraiH parvatopamaiH |
prAchyAshcha dAkShiNAtyAshcha kali~NgapramukhA nRRipAH || 32||

teShAmApatatAM shIghraM gANDIvapreShitaiH sharaiH |
nichakarta shirA.nsyugrau bAhUnapi subhUShaNAn || 33||

taiH shirobhirmahI kIrNA bAhubhishcha sahA~NgadaiH |
babhau kanakapAShANA bhujagairiva sa.nvRRitA || 34||

bAhavo vishikhaishChinnAH shirA.nsyunmathitAni cha |
chyavamAnAnyadRRishyanta drumebhya iva pakShiNaH || 35||

sharaiH sahasrasho viddhA dvipAH prasrutashoNitAH |
vyadRRishyantAdrayaH kAle gairikAmbusravA iva || 36||

nihatAH sherate smAnye bIbhatsornishitaiH sharaiH |
gajapRRiShThagatA mlechChA nAnAvikRRitadarshanAH || 37||

nAnAveShadharA rAjannAnAshastraughasa.nvRRitAH |
rudhireNAnuliptA~NgA bhAnti chitraiH sharairhatAH || 38||

shoNitaM nirvamanti sma dvipAH pArthasharAhatAH |
sahasrashashChinnagAtrAH sArohAH sapadAnugAH || 39||

chukrushushcha nipetushcha babhramushchApare dishaH |
bhRRishaM trastAshcha bahudhA svAnena mamRRidurgajAH || 40||

sAntarAyudhikA mattA dvipAstIkShNaviShopamAH || 40||

vidantyasuramAyAM ye sughorA ghorachakShuShaH |
yavanAH pAradAshchaiva shakAshcha sunikaiH saha || 41||

goyoniprabhavA mlechChAH kAlakalpAH prahAriNaH |
dArvAbhisArA daradAH puNDrAshcha saha bAhlikaiH || 42||

na te sma shakyAH sa~NkhyAtuM vrAtAH shatasahasrashaH |
vRRiShTistathAvidhA hyAsIchChalabhAnAmivAyatiH || 43||

abhrachChAyAmiva sharaiH sainye kRRitvA dhana~njayaH |
muNDArdhamuNDajaTilAnashuchI~njaTilAnanAn || 44||

mlechChAnashAtayatsarvAnsametAnastramAyayA || 44||

sharaishcha shatasho viddhAste sa~NghAH sa~NghachAriNaH |
prAdravanta raNe bhItA girigahvaravAsinaH || 45||

gajAshvasAdimlechChAnAM patitAnAM shataiH sharaiH |
vaDAH ka~NkA vRRikA bhUmAvapibanrudhiraM mudA || 46||

pattyashvarathanAgaishcha prachChannakRRitasa~NkramAm |
sharavarShaplavAM ghorAM keshashaivalashADvalAm || 47||

prAvartayannadImugrAM shoNitaughatara~NgiNIm || 47||

shirastrANakShudramatsyAM yugAnte kAlasambhRRitAm |
akarodgajasambAdhAM nadImuttarashoNitAm || 48||

dehebhyo rAjaputrANAM nAgAshvarathasAdinAm || 48||

yathA sthalaM cha nimnaM cha na syAdvarShati vAsave |
tathAsItpRRithivI sarvA shoNitena pariplutA || 49||

ShaTsahasrAnvarAnvIrAnpunardashashatAnvarAn |
prAhiNonmRRityulokAya kShatriyAnkShatriyarShabhaH || 50||

sharaiH sahasrasho viddhA vidhivatkalpitA dvipAH |
sherate bhUmimAsAdya shailA vajrahatA iva || 51||

sa vAjirathamAta~NgAnnighnanvyacharadarjunaH |
prabhinna iva mAta~Ngo mRRidnannaDavanaM yathA || 52||

bhUridrumalatAgulmaM shuShkendhanatRRiNolapam |
nirdahedanalo.araNyaM yathA vAyusamIritaH || 53||

sainyAraNyaM tava tathA kRRiShNAnilasamIritaH |
sharArchiradahatkruddhaH pANDavAgnirdhana~njayaH || 54||

shUnyAnkurvanrathopasthAnmAnavaiH sa.nstaranmahIm |
prAnRRityadiva sambAdhe chApahasto dhana~njayaH || 55||

vajrakalpaiH sharairbhUmiM kurvannuttarashoNitAm |
prAvishadbhAratIM senAM sa~Nkruddho vai dhana~njayaH || 56||

taM shrutAyustathAmbaShTho vrajamAnaM nyavArayat || 56||

tasyArjunaH sharaistIkShNaiH ka~NkapatraparichChadaiH |
nyapAtayaddhayA~nshIghraM yatamAnasya mAriSha || 57||

dhanushchAsyAparaishChittvA sharaiH pArtho vichakrame || 57||

ambaShThastu gadAM gRRihya krodhaparyAkulekShaNaH |
AsasAda raNe pArthaM keshavaM cha mahAratham || 58||

tataH sa prahasanvIro gadAmudyamya bhArata |
rathamAvArya gadayA keshavaM samatADayat || 59||

gadayA tADitaM dRRiShTvA keshavaM paravIrahA |
arjuno bhRRishasa~NkruddhaH so.ambaShThaM prati bhArata || 60||

tataH sharairhemapu~NkhaiH sagadaM rathinAM varam |
ChAdayAmAsa samare meghaH sUryamivoditam || 61||

tato.aparaiH sharaishchApi gadAM tasya mahAtmanaH |
achUrNayattadA pArthastadadbhutamivAbhavat || 62||

atha tAM patitAM dRRiShTvA gRRihyAnyAM mahatIM gadAm |
arjunaM vAsudevaM cha punaH punaratADayat || 63||

tasyArjunaH kShuraprAbhyAM sagadAvudyatau bhujau |
chichChedendradhvajAkArau shirashchAnyena patriNA || 64||

sa papAta hato rAjanvasudhAmanunAdayan |
indradhvaja ivotsRRiShTo yantranirmuktabandhanaH || 65||

rathAnIkAvagADhashcha vAraNAshvashatairvRRitaH |
so.adRRishyata tadA pArtho ghanaiH sUrya ivAvRRitaH || 66||

\hrule

\medskip
                  69
\medskip

sa~njaya uvAcha||

tataH praviShTe kaunteye sindhurAjajighA.nsayA |
droNAnIkaM vinirbhidya bhojAnIkaM cha dustaram || 1||

kAmbojasya cha dAyAde hate rAjansudakShiNe |
shrutAyudhe cha vikrAnte nihate savyasAchinA || 2||

vipradruteShvanIkeShu vidhvasteShu samantataH |
prabhagnaM svabalaM dRRiShTvA putraste droNamabhyayAt || 3||

tvarannekarathenaiva sametya droNamabravIt |
gataH sa puruShavyAghraH pramathyemAM mahAchamUm || 4||

atra buddhyA samIkShasva kiM nu kAryamanantaram |
arjunasya vighAtAya dAruNe.asmi~njanakShaye || 5||

yathA sa puruShavyAghro na hanyeta jayadrathaH |
tathA vidhatsva bhadraM te tvaM hi naH paramA gatiH || 6||

asau dhana~njayAgnirhi kopamArutachoditaH |
senAkakShaM dahati me vahniH kakShamivotthitaH || 7||

atikrAnte hi kaunteye bhittvA sainyaM parantapa |
jayadrathasya goptAraH sa.nshayaM paramaM gatAH || 8||

sthirA buddhirnarendrANAmAsIdbrahmavidAM vara |
nAtikramiShyati droNaM jAtu jIvandhana~njayaH || 9||

so.asau pArtho vyatikrAnto miShataste mahAdyute |
sarvaM hyadyAturaM manye naitadasti balaM mama || 10||

jAnAmi tvAM mahAbhAga pANDavAnAM hite ratam |
tathA muhyAmi cha brahmankAryavattAM vichintayan || 11||

yathAshakti cha te brahmanvartaye vRRittimuttamAm |
prINAmi cha yathAshakti tachcha tvaM nAvabudhyase || 12||

asmAnna tvaM sadA bhaktAnichChasyamitavikrama |
pANDavAnsatataM prINAsyasmAkaM vipriye ratAn || 13||

asmAnevopajIva.nstvamasmAkaM vipriye rataH |
na hyahaM tvAM vijAnAmi madhudigdhamiva kShuram || 14||

nAdAsyachchedvaraM mahyaM bhavAnpANDavanigrahe |
nAvArayiShyaM gachChantamahaM sindhupatiM gRRihAn || 15||

mayA tvAsha.nsamAnena tvattastrANamabuddhinA |
AshvAsitaH sindhupatirmohAddattashcha mRRityave || 16||

yamadaMShTrAntaraM prApto muchyetApi hi mAnavaH |
nArjunasya vashaM prApto muchyetAjau jayadrathaH || 17||

sa tathA kuru shoNAshva yathA rakShyeta saindhavaH |
mama chArtapralApAnAM mA krudhaH pAhi saindhavam || 18||

droNa uvAcha||

nAbhyasUyAmi te vAchamashvatthAmnAsi me samaH |
satyaM tu te pravakShyAmi tajjuShasva vishAM pate || 19||

sArathiH pravaraH kRRiShNaH shIghrAshchAsya hayottamAH |
alpaM cha vivaraM kRRitvA tUrNaM yAti dhana~njayaH || 20||

kiM nu pashyasi bANaughAnkroshamAtre kirITinaH |
pashchAdrathasya patitAnkShiptA~nshIghraM hi gachChataH || 21||

na chAhaM shIghrayAne.adya samartho vayasAnvitaH |
senAmukhe cha pArthAnAmetadbalamupasthitam || 22||

yudhiShThirashcha me grAhyo miShatAM sarvadhanvinAm |
evaM mayA pratij~nAtaM kShatramadhye mahAbhuja || 23||

dhana~njayena chotsRRiShTo vartate pramukhe mama |
tasmAdvyUhamukhaM hitvA nAhaM yAsyAmi phalgunam || 24||

tulyAbhijanakarmANaM shatrumekaM sahAyavAn |
gatvA yodhaya mA bhaistvaM tvaM hyasya jagataH patiH || 25||

rAjA shUraH kRRitI dakSho vairamutpAdya pANDavaiH |
vIra svayaM prayAhyAshu yatra yAto dhana~njayaH || 26||

duryodhana uvAcha||

kathaM tvAmapyatikrAntaH sarvashastrabhRRitAM varaH |
dhana~njayo mayA shakya AchArya pratibAdhitum || 27||

api shakyo raNe jetuM vajrahastaH pura.ndaraH |
nArjunaH samare shakyo jetuM parapura~njayaH || 28||

yena bhojashcha hArdikyo bhavA.nshcha tridashopamaH |
astrapratApena jitau shrutAyushcha nibarhitaH || 29||

sudakShiNashcha nihataH sa cha rAjA shrutAyudhaH |
shrutAyushchAchyutAyushcha mlechChAshcha shatasho hatAH || 30||

taM kathaM pANDavaM yuddhe dahantamahitAnbahUn |
pratiyotsyAmi durdharShaM tanme sha.nsAstrakovida || 31||

kShamaM chenmanyase yuddhaM mama tenAdya shAdhi mAm |
paravAnasmi bhavati preShyakRRidrakSha me yashaH || 32||

droNa uvAcha||

satyaM vadasi kauravya durAdharSho dhana~njayaH |
ahaM tu tatkariShyAmi yathainaM prasahiShyasi || 33||

adbhutaM chAdya pashyantu loke sarvadhanurdharAH |
viShaktaM tvayi kaunteyaM vAsudevasya pashyataH || 34||

eSha te kavachaM rAja.nstathA badhnAmi kA~nchanam |
yathA na bANA nAstrANi viShahiShyanti te raNe || 35||

yadi tvAM sAsurasurAH sayakShoragarAkShasAH |
yodhayanti trayo lokAH sanarA nAsti te bhayam || 36||

na kRRiShNo na cha kaunteyo na chAnyaH shastrabhRRidraNe |
sharAnarpayituM kashchitkavache tava shakShyati || 37||

sa tvaM kavachamAsthAya kruddhamadya raNe.arjunam |
tvaramANaH svayaM yAhi na chAsau tvAM sahiShyate || 38||

sa~njaya uvAcha||

evamuktvA tvarandroNaH spRRiShTvAmbho varma bhAsvaram |
AbabandhAdbhutatamaM japanmantraM yathAvidhi || 39||

raNe tasminsumahati vijayAya sutasya te |
visismApayiShurlokaM vidyayA brahmavittamaH || 40||

droNa uvAcha||

karotu svasti te brahmA svasti chApi dvijAtayaH |
sarIsRRipAshcha ye shreShThAstebhyaste svasti bhArata || 41||

yayAtirnahuShashchaiva dhundhumAro bhagIrathaH |
tubhyaM rAjarShayaH sarve svasti kurvantu sarvashaH || 42||

svasti te.astvekapAdebhyo bahupAdebhya eva cha |
svastyastvapAdakebhyashcha nityaM tava mahAraNe || 43||

svAhA svadhA shachI chaiva svasti kurvantu te sadA |
lakShmIrarundhatI chaiva kurutAM svasti te.anagha || 44||

asito devalashchaiva vishvAmitrastathA~NgirAH |
vasiShThaH kashyapashchaiva svasti kurvantu te nRRipa || 45||

dhAtA vidhAtA lokesho dishashcha sadigIshvarAH |
svasti te.adya prayachChantu kArttikeyashcha ShaNmukhaH || 46||

vivasvAnbhagavAnsvasti karotu tava sarvashaH |
diggajAshchaiva chatvAraH kShitiH khaM gaganaM grahAH || 47||

adhastAddharaNIM yo.asau sadA dhArayate nRRipa |
sa sheShaH pannagashreShThaH svasti tubhyaM prayachChatu || 48||

gAndhAre yudhi vikramya nirjitAH surasattamAH |
purA vRRitreNa daityena bhinnadehAH sahasrashaH || 49||

hRRitatejobalAH sarve tadA sendrA divaukasaH |
brahmANaM sharaNaM jagmurvRRitrAdbhItA mahAsurAt || 50||

devA UchuH||

pramarditAnAM vRRitreNa devAnAM devasattama |
gatirbhava surashreShTha trAhi no mahato bhayAt || 51||

droNa uvAcha||

atha pArshve sthitaM viShNuM shakrAdI.nshcha surottamAn |
prAha tathyamidaM vAkyaM viShaNNAnsurasattamAn || 52||

rakShyA me satataM devAH sahendrAH sadvijAtayaH |
tvaShTuH sudurdharaM tejo yena vRRitro vinirmitaH || 53||

tvaShTrA purA tapastaptvA varShAyutashataM tadA |
vRRitro vinirmito devAH prApyAnuj~nAM maheshvarAt || 54||

sa tasyaiva prasAdAdvai hanyAdeva ripurbalI |
nAgatvA sha~NkarasthAnaM bhagavAndRRishyate haraH || 55||

dRRiShTvA haniShyatha ripuM kShipraM gachChata mandaram |
yatrAste tapasAM yonirdakShayaj~navinAshanaH || 56||

pinAkI sarvabhUtesho bhaganetranipAtanaH || 56||

te gatvA sahitA devA brahmaNA saha mandaram |
apashya.nstejasAM rAshiM sUryakoTisamaprabham || 57||

so.abravItsvAgataM devA brUta kiM karavANyaham |
amoghaM darshanaM mahyaM kAmaprAptirato.astu vaH || 58||

evamuktAstu te sarve pratyUchustaM divaukasaH |
tejo hRRitaM no vRRitreNa gatirbhava divaukasAm || 59||

mUrtIrIkShaShva no deva prahArairjarjarIkRRitAH |
sharaNaM tvAM prapannAH sma gatirbhava maheshvara || 60||

maheshvara uvAcha||

viditaM me yathA devAH kRRityeyaM sumahAbalA |
tvaShTustejobhavA ghorA durnivAryAkRRitAtmabhiH || 61||

avashyaM tu mayA kAryaM sAhyaM sarvadivaukasAm |
mamedaM gAtrajaM shakra kavachaM gRRihya bhAsvaram || 62||

badhAnAnena mantreNa mAnasena sureshvara || 62||

droNa uvAcha||

ityuktvA varadaH prAdAdvarma tanmantrameva cha |
sa tena varmaNA guptaH prAyAdvRRitrachamUM prati || 63||

nAnAvidhaishcha shastraughaiH pAtyamAnairmahAraNe |
na sandhiH shakyate bhettuM varmabandhasya tasya tu || 64||

tato jaghAna samare vRRitraM devapatiH svayam |
taM cha matramayaM bandhaM varma chA~Ngirase dadau || 65||

a~NgirAH prAha putrasya mantraj~nasya bRRihaspateH |
bRRihaspatirathovAcha agniveshyAya dhImate || 66||

agniveshyo mama prAdAttena badhnAmi varma te |
tavAdya deharakShArthaM mantreNa nRRipasattama || 67||

sa~njaya uvAcha||

evamuktvA tato droNastava putraM mahAdyutiH |
punareva vachaH prAha shanairAchAryapu~NgavaH || 68||

brahmasUtreNa badhnAmi kavachaM tava pArthiva |
hiraNyagarbheNa yathA baddhaM viShNoH purA raNe || 69||

yathA cha brahmaNA baddhaM sa~NgrAme tArakAmaye |
shakrasya kavachaM divyaM tathA badhnAmyahaM tava || 70||

baddhvA tu kavachaM tasya mantreNa vidhipUrvakam |
preShayAmAsa rAjAnaM yuddhAya mahate dvijaH || 71||

sa saMnaddho mahAbAhurAchAryeNa mahAtmanA |
rathAnAM cha sahasreNa trigartAnAM prahAriNAm || 72||

tathA dantisahasreNa mattAnAM vIryashAlinAm |
ashvAnAmayutenaiva tathAnyaishcha mahArathaiH || 73||

vRRitaH prAyAnmahAbAhurarjunasya rathaM prati |
nAnAvAditraghoSheNa yathA vairochanistathA || 74||

tataH shabdo mahAnAsItsainyAnAM tava bhArata |
agAdhaM prasthitaM dRRiShTvA samudramiva kauravam || 75||

\hrule

\medskip
                  70
\medskip

sa~njaya uvAcha||

praviShTayormahArAja pArthavArShNeyayostadA |
duryodhane prayAte cha pRRiShThataH puruSharShabhe || 1||

javenAbhyadravandroNaM mahatA nisvanena cha |
pANDavAH somakaiH sArdhaM tato yuddhamavartata || 2||

tadyuddhamabhavadghoraM tumulaM lomaharShaNam |
pA~nchAlAnAM kurUNAM cha vyUhasya purato.adbhutam || 3||

rAjankadAchinnAsmAbhirdRRiShTaM tAdRRi~Nna cha shrutam |
yAdRRi~Nmadhyagate sUrye yuddhamAsIdvishAM pate || 4||

dhRRiShTadyumnamukhAH pArthA vyUDhAnIkAH prahAriNaH |
droNasya sainyaM te sarve sharavarShairavAkiran || 5||

vayaM droNaM puraskRRitya sarvashastrabhRRitAM varam |
pArShatapramukhAnpArthAnabhyavarShAma sAyakaiH || 6||

mahAmeghAvivodIrNau mishravAtau himAtyaye |
senAgre viprakAshete ruchire rathabhUShite || 7||

sametya tu mahAsene chakraturvegamuttamam |
jAhnavIyamune nadyau prAvRRiShIvolbaNodake || 8||

nAnAshastrapurovAto dvipAshvarathasa.nvRRitaH |
gadAvidyunmahAraudraH sa~NgrAmajalado mahAn || 9||

bhAradvAjAniloddhUtaH sharadhArAsahasravAn |
abhyavarShanmahAraudraH pANDusenAgnimuddhatam || 10||

samudramiva gharmAnte vivAnghoro mahAnilaH |
vyakShobhayadanIkAni pANDavAnAM dvijottamaH || 11||

te.api sarvaprayatnena droNameva samAdravan |
bibhitsanto mahAsetuM vAryoghAH prabalA iva || 12||

vArayAmAsa tAndroNo jalaughAnachalo yathA |
pANDavAnsamare kruddhAnpA~nchAlA.nshcha sakekayAn || 13||

athApare.api rAjAnaH parAvRRitya samantataH |
mahAbalA raNe shUrAH pA~nchAlAnanvavArayan || 14||

tato raNe naravyAghraH pArShataH pANDavaiH saha |
sa~njaghAnAsakRRiddroNaM bibhitsurarivAhinIm || 15||

yathaiva sharavarShANi droNo varShati pArShate |
tathaiva sharavarShANi dhRRiShTadyumno.abhyavarShata || 16||

sanistri.nshapurovAtaH shaktiprAsarShTisa.nvRRitaH |
jyAvidyuchchApasaMhrAdo dhRRiShTadyumnabalAhakaH || 17||

sharadhArAshmavarShANi vyasRRijatsarvatodisham |
nighnanrathavarAshvaughA.nshChAdayAmAsa vAhinIm || 18||

yaM yamArChachCharairdroNaH pANDavAnAM rathavrajam |
tatastataH sharairdroNamapAkarShata pArShataH || 19||

tathA tu yatamAnasya droNasya yudhi bhArata |
dhRRiShTadyumnaM samAsAdya tridhA sainyamabhidyata || 20||

bhojameke nyavartanta jalasandhamathApare |
pANDavairhanyamAnAshcha droNamevApare.avrajan || 21||

sainyAnyaghaTayadyAni droNastu rathinAM varaH |
vyadhamachchApi tAnyasya dhRRiShTadyumno mahArathaH || 22||

dhArtarAShTrAstridhAbhUtA vadhyante pANDusRRi~njayaiH |
agopAH pashavo.araNye bahubhiH shvApadairiva || 23||

kAlaH sa~Ngrasate yodhAndhRRiShTadyumnena mohitAn |
sa~NgrAme tumule tasminniti saMmenire janAH || 24||

kunRRipasya yathA rAShTraM durbhikShavyAdhitaskaraiH |
drAvyate tadvadApannA pANDavaistava vAhinI || 25||

arkarashmiprabhinneShu shastreShu kavacheShu cha |
chakShUMShi pratihanyante sainyena rajasA tathA || 26||

tridhAbhUteShu sainyeShu vadhyamAneShu pANDavaiH |
amarShitastato droNaH pA~nchAlAnvyadhamachCharaiH || 27||

mRRidnatastAnyanIkAni nighnatashchApi sAyakaiH |
babhUva rUpaM droNasya kAlAgneriva dIpyataH || 28||

rathaM nAgaM hayaM chApi pattinashcha vishAM pate |
ekaikeneShuNA sa~Nkhye nirbibheda mahArathaH || 29||

pANDavAnAM tu sainyeShu nAsti kashchitsa bhArata |
dadhAra yo raNe bANAndroNachApachyutA~nshitAn || 30||

tatpachyamAnamarkeNa droNasAyakatApitam |
babhrAma pArShataM sainyaM tatra tatraiva bhArata || 31||

tathaiva pArShatenApi kAlyamAnaM balaM tava |
abhavatsarvato dIptaM shuShkaM vanamivAgninA || 32||

vadhyamAneShu sainyeShu droNapArShatasAyakaiH |
tyaktvA prANAnparaM shaktyA prAyudhyanta sma sainikAH || 33||

tAvakAnAM pareShAM cha yudhyatAM bharatarShabha |
nAsItkashchinmahArAja yo.atyAkShItsa.nyugaM bhayAt || 34||

bhImasenaM tu kaunteyaM sodaryAH paryavArayan |
vivi.nshatishchitraseno vikarNashcha mahArathaH || 35||

vindAnuvindAvAvantyau kShemadhUrtishcha vIryavAn |
trayANAM tava putrANAM traya evAnuyAyinaH || 36||

bAhlIkarAjastejasvI kulaputro mahArathaH |
sahasenaH sahAmAtyo draupadeyAnavArayat || 37||

shaibyo govAsano rAjA yodhairdashashatAvaraiH |
kAshyasyAbhibhuvaH putraM parAkrAntamavArayat || 38||

ajAtashatruM kaunteyaM jvalantamiva pAvakam |
madrANAmIshvaraH shalyo rAjA rAjAnamAvRRiNot || 39||

duHshAsanastvavasthApya svamanIkamamarShaNaH |
sAtyakiM prayayau kruddhaH shUro rathavaraM yudhi || 40||

svakenAhamanIkena saMnaddhakavachAvRRitaH |
chatuHshatairmaheShvAsaishchekitAnamavArayam || 41||

shakunistu sahAnIko mAdrIputramavArayat |
gAndhArakaiH saptashataishchApashaktisharAsibhiH || 42||

vindAnuvindAvAvantyau virATaM matsyamArChatAm |
prANA.nstyaktvA maheShvAsau mitrArthe.abhyudyatau yudhi || 43||

shikhaNDinaM yAj~naseniM rundhAnamaparAjitam |
bAhlikaH pratisa.nyattaH parAkrAntamavArayat || 44||

dhRRiShTadyumnaM cha pA~nchAlyaM krUraiH sArdhaM prabhadrakaiH |
AvantyaH saha sauvIraiH kruddharUpamavArayat || 45||

ghaTotkachaM tathA shUraM rAkShasaM krUrayodhinam |
alAyudho.adravattUrNaM kruddhamAyAntamAhave || 46||

alambusaM rAkShasendraM kuntibhojo mahArathaH |
sainyena mahatA yuktaH kruddharUpamavArayat || 47||

saindhavaH pRRiShThatastvAsItsarvasainyasya bhArata |
rakShitaH parameShvAsaiH kRRipaprabhRRitibhI rathaiH || 48||

tasyAstAM chakrarakShau dvau saindhavasya bRRihattamau |
drauNirdakShiNato rAjansUtaputrashcha vAmataH || 49||

pRRiShThagopAstu tasyAsansaumadattipurogamAH |
kRRipashcha vRRiShasenashcha shalaH shalyashcha durjayaH || 50||

nItimanto maheShvAsAH sarve yuddhavishAradAH |
saindhavasya vidhAyaivaM rakShAM yuyudhire tadA || 51||

\hrule

\medskip
                  71
\medskip

sa~njaya uvAcha||

rAjansa~NgrAmamAshcharyaM shRRiNu kIrtayato mama |
kurUNAM pANDavAnAM cha yathA yuddhamavartata || 1||

bhAradvAjaM samAsAdya vyUhasya pramukhe sthitam |
ayodhayanraNe pArthA droNAnIkaM bibhitsavaH || 2||

rakShamANAH svakaM vyUhaM droNasyApi cha sainikAH |
ayodhayanraNe pArthAnprArthayanto mahadyashaH || 3||

vindAnuvindAvAvantyau virATaM dashabhiH sharaiH |
AjaghnatuH susa~Nkruddhau tava putrahitaiShiNau || 4||

virATashcha mahArAja tAvubhau samare sthitau |
parAkrAntau parAkramya yodhayAmAsa sAnugau || 5||

teShAM yuddhaM samabhavaddAruNaM shoNitodakam |
siMhasya dvipamukhyAbhyAM prabhinnAbhyAM yathA vane || 6||

bAhlIkaM rabhasaM yuddhe yAj~nasenirmahAbalaH |
Ajaghne vishikhaistIkShNairghorairmarmAsthibhedibhiH || 7||

bAhlIko yAj~naseniM tu hemapu~NkhaiH shilAshitaiH |
AjaghAna bhRRishaM kruddho navabhirnataparvabhiH || 8||

tadyuddhamabhavadghoraM sharashaktisamAkulam |
bhIrUNAM trAsajananaM shUrANAM harShavardhanam || 9||

tAbhyAM tatra sharairmuktairantarikShaM dishastathA |
abhavatsa.nvRRitaM sarvaM na prAj~nAyata ki~nchana || 10||

shaibyo govAsano yuddhe kAshyaputraM mahAratham |
sasainyo yodhayAmAsa gajaH pratigajaM yathA || 11||

bAhlIkarAjaH sa.nrabdho draupadeyAnmahArathAn |
manaH pa~nchendriyANIva shushubhe yodhayanraNe || 12||

ayodhaya.nste cha bhRRishaM taM sharaughaiH samantataH |
indriyArthA yathA dehaM shashvaddehabhRRitAM vara || 13||

vArShNeyaM sAtyakiM yuddhe putro duHshAsanastava |
Ajaghne sAyakaistIkShNairnavabhirnataparvabhiH || 14||

so.atividdho balavatA maheShvAsena dhanvinA |
IShanmUrChAM jagAmAshu sAtyakiH satyavikramaH || 15||

samAshvastastu vArShNeyastava putraM mahAratham |
vivyAdha dashabhistUrNaM sAyakaiH ka~NkapatribhiH || 16||

tAvanyonyaM dRRiDhaM viddhAvanyonyasharavikShatau |
rejatuH samare rAjanpuShpitAviva ki.nshukau || 17||

alambusastu sa~NkruddhaH kuntibhojasharArditaH |
ashobhata paraM lakShmyA puShpADhya iva ki.nshukaH || 18||

kuntibhojaM tato rakSho viddhvA bahubhirAyasaiH |
anadadbhairavaM nAdaM vAhinyAH pramukhe tava || 19||

tatastau samare shUrau yodhayantau parasparam |
dadRRishuH sarvabhUtAni shakrajambhau yathA purA || 20||

shakuniM rabhasaM yuddhe kRRitavairaM cha bhArata |
mAdrIputrau cha sa.nrabdhau sharairardayatAM mRRidhe || 21||

tanmUlaH sa mahArAja prAvartata janakShayaH |
tvayA sa~njanito.atyarthaM karNena cha vivardhitaH || 22||

uddhukShitashcha putreNa tava krodhahutAshanaH |
ya imAM pRRithivIM rAjandagdhuM sarvAM samudyataH || 23||

shakuniH pANDuputrAbhyAM kRRitaH sa vimukhaH sharaiH |
nAbhyajAnata kartavyaM yudhi ki~nchitparAkramam || 24||

vimukhaM chainamAlokya mAdrIputrau mahArathau |
vavarShatuH punarbANairyathA meghau mahAgirim || 25||

sa vadhyamAno bahubhiH sharaiH saMnataparvabhiH |
samprAyAjjavanairashvairdroNAnIkAya saubalaH || 26||

ghaTotkachastathA shUraM rAkShasaM tamalAyudham |
abhyayAdrabhasaM yuddhe vegamAsthAya madhyamam || 27||

tayoryuddhaM mahArAja chitrarUpamivAbhavat |
yAdRRishaM hi purA vRRittaM rAmarAvaNayormRRidhe || 28||

tato yudhiShThiro rAjA madrarAjAnamAhave |
viddhvA pa~nchAshatA bANaiH punarvivyAdha saptabhiH || 29||

tataH pravavRRite yuddhaM tayoratyadbhutaM nRRipa |
yathA pUrvaM mahadyuddhaM shambarAmararAjayoH || 30||

vivi.nshatishchitraseno vikarNashcha tavAtmajaH |
ayodhayanbhImasenaM mahatyA senayA vRRitAH || 31||

\hrule

\medskip
                  72
\medskip

sa~njaya uvAcha||

tathA tasminpravRRitte tu sa~NgrAme lomaharShaNe |
kauraveyA.nstridhAbhUtAnpANDavAH samupAdravan || 1||

jalasandhaM mahAbAhurbhImaseno nyavArayat |
yudhiShThiraH sahAnIkaH kRRitavarmANamAhave || 2||

kirantaM sharavarShANi rochamAna ivA.nshumAn |
dhRRiShTadyumno mahArAja droNamabhyadravadraNe || 3||

tataH pravavRRite yuddhaM tvaratAM sarvadhanvinAm |
kurUNAM somakAnAM cha sa~NkruddhAnAM parasparam || 4||

sa~NkShaye tu tathA bhUte vartamAne mahAbhaye |
dva.ndvIbhUteShu sainyeShu yudhyamAneShvabhItavat || 5||

droNaH pA~nchAlaputreNa balI balavatA saha |
vichikShepa pRRiShatkaughA.nstadadbhutamivAbhavat || 6||

puNDarIkavanAnIva vidhvastAni samantataH |
chakrAte droNapA~nchAlyau nRRiNAM shIrShANyanekashaH || 7||

vinikIrNAni vIrANAmanIkeShu samantataH |
vastrAbharaNashastrANi dhvajavarmAyudhAni cha || 8||

tapanIyavichitrA~NgAH sa.nsiktA rudhireNa cha |
sa.nsaktA iva dRRishyante meghasa~NghAH savidyutaH || 9||

ku~njarAshvanarAnsa~Nkhye pAtayantaH patatribhiH |
tAlamAtrANi chApAni vikarShanto mahArathAH || 10||

asicharmANi chApAni shirA.nsi kavachAni cha |
viprakIryanta shUrANAM samprahAre mahAtmanAm || 11||

utthitAnyagaNeyAni kabandhAni samantataH |
adRRishyanta mahArAja tasminparamasa~Nkule || 12||

gRRidhrAH ka~NkA vaDAH shyenA vAyasA jambukAstathA |
bahavaH pishitAshAshcha tatrAdRRishyanta mAriSha || 13||

bhakShayantaH sma mA.nsAni pibantashchApi shoNitam |
vilumpantaH sma keshA.nshcha majjAshcha bahudhA nRRipa || 14||

AkarShantaH sharIrANi sharIrAvayavA.nstathA |
narAshvagajasa~NghAnAM shirA.nsi cha tatastataH || 15||

kRRitAstrA raNadIkShAbhirdIkShitAH sharadhAriNaH |
raNe jayaM prArthayanto bhRRishaM yuyudhire tadA || 16||

asimArgAnbahuvidhAnvicherustAvakA raNe |
RRiShTibhiH shaktibhiH prAsaiH shUlatomarapaTTishaiH || 17||

gadAbhiH parighaishchAnye vyAyudhAshcha bhujairapi |
anyonyaM jaghnire kruddhA yuddhara~NgagatA narAH || 18||

rathino rathibhiH sArdhamashvArohAshcha sAdibhiH |
mAta~NgA varamAta~NgaiH padAtAshcha padAtibhiH || 19||

kShIbA ivAnye chonmattA ra~NgeShviva cha chAraNAH |
uchchukrushustathAnyonyaM jaghnuranyonyamAhave || 20||

vartamAne tathA yuddhe nirmaryAde vishAM pate |
dhRRiShTadyumno hayAnashvairdroNasya vyatyamishrayat || 21||

te hayA sAdhvashobhanta vimishrA vAtaraMhasaH |
pArAvatasavarNAshcha raktashoNAshcha sa.nyuge || 22||

hayAH shushubhire rAjanmeghA iva savidyutaH || 22||

dhRRiShTadyumnashcha samprekShya droNamabhyAshamAgatam |
asicharmAdade vIro dhanurutsRRijya bhArata || 23||

chikIrShurduShkaraM karma pArShataH paravIrahA |
IShayA samatikramya droNasya rathamAvishat || 24||

atiShThadyugamadhye sa yugasaMnahaneShu cha |
jaghAnArdheShu chAshvAnAM tatsainyAnyabhyapUjayan || 25||

khaDgena charatastasya shoNAshvAnadhitiShThataH |
na dadarshAntaraM droNastadadbhutamivAbhavat || 26||

yathA shyenasya patanaM vaneShvAmiShagRRiddhinaH |
tathaivAsIdabhIsArastasya droNaM jighA.nsataH || 27||

tataH sharashatenAsya shatachandraM samAkShipat |
droNo drupadaputrasya khaDgaM cha dashabhiH sharaiH || 28||

hayA.nshchaiva chatuHShaShTyA sharANAM jaghnivAnbalI |
dhvajaM ChatraM cha bhallAbhyAM tathobhau pArShNisArathI || 29||

athAsmai tvarito bANamaparaM jIvitAntakam |
AkarNapUrNaM chikShepa vajraM vajradharo yathA || 30||

taM chaturdashabhirbANairbANaM chichCheda sAtyakiH |
grastamAchAryamukhyena dhRRiShTadyumnamamochayat || 31||

siMheneva mRRigaM grastaM narasiMhena mAriSha |
droNena mochayAmAsa pA~nchAlyaM shinipu~NgavaH || 32||

sAtyakiM prekShya goptAraM pA~nchAlyasya mahAhave |
sharANAM tvarito droNaH ShaDvi.nshatyA samarpayat || 33||

tato droNaM shineH pautro grasantamiva sRRi~njayAn |
pratyavidhyachChitairbANaiH ShaDvi.nshatyA stanAntare || 34||

tataH sarve rathAstUrNaM pA~nchAlA jayagRRiddhinaH |
sAtvatAbhisRRite droNe dhRRiShTadyumnamamochayan || 35||

\hrule

\medskip
                  73
\medskip

dhRRitarAShTra uvAcha||

bANe tasminnikRRitte tu dhRRiShTadyumne cha mokShite |
tena vRRiShNipravIreNa yuyudhAnena sa~njaya || 1||

amarShito maheShvAsaH sarvashastrabhRRitAM varaH |
naravyAghraH shineH pautre droNaH kimakarodyudhi || 2||

sa~njaya uvAcha||

sampradrutaH krodhaviSho vyAditAsyasharAsanaH |
tIkShNadhAreShudashanaH shitanArAchadaMShTravAn || 3||

sa.nrambhAmarShatAmrAkSho mahAhiriva niHshvasan |
naravIrapramuditaiH shoNairashvairmahAjavaiH || 4||

utpatadbhirivAkAshaM kramadbhiriva sarvataH |
rukmapu~NkhA~nsharAnasyanyuyudhAnamupAdravat || 5||

sharapAtamahAvarShaM rathaghoShabalAhakam |
kArmukAkarShavikShiptaM nArAchabahuvidyutam || 6||

shaktikhaDgAshanidharaM krodhavegasamutthitam |
droNameghamanAvAryaM hayamArutachoditam || 7||

dRRiShTvaivAbhipatantaM taM shUraH parapura~njayaH |
uvAcha sUtaM shaineyaH prahasanyuddhadurmadaH || 8||

etaM vai brAhmaNaM krUraM svakarmaNyanavasthitam |
AshrayaM dhArtarAShTrasya rAj~no duHkhabhayAvaham || 9||

shIghraM prajavitairashvaiH pratyudyAhi prahRRiShTavat |
AchAryaM rAjaputrANAM satataM shUramAninam || 10||

tato rajatasa~NkAshA mAdhavasya hayottamAH |
droNasyAbhimukhAH shIghramagachChanvAtaraMhasaH || 11||

iShujAlAvRRitaM ghoramandhakAramanantaram |
anAdhRRiShyamivAnyeShAM shUrANAmabhavattadA || 12||

tataH shIghrAstraviduShordroNasAtvatayostadA |
nAntaraM sharavRRiShTInAM dRRishyate narasiMhayoH || 13||

iShUNAM saMnipAtena shabdo dhArAbhighAtajaH |
shushruve shakramuktAnAmashanInAmiva svanaH || 14||

nArAchairatividdhAnAM sharANAM rUpamAbabhau |
AshIviShavidaShTAnAM sarpANAmiva bhArata || 15||

tayorjyAtalanirghoSho vyashrUyata sudAruNaH |
ajasraM shailashRRi~NgANAM vajreNAhanyatAmiva || 16||

ubhayostau rathau rAja.nste chAshvAstau cha sArathI |
rukmapu~NkhaiH sharaishChannAshchitrarUpA babhustadA || 17||

nirmalAnAmajihmAnAM nArAchAnAM vishAM pate |
nirmuktAshIviShAbhAnAM sampAto.abhUtsudAruNaH || 18||

ubhayoH patite Chatre tathaiva patitau dhvajau |
ubhau rudhirasiktA~NgAvubhau cha vijayaiShiNau || 19||

sravadbhiH shoNitaM gAtraiH prasrutAviva vAraNau |
anyonyamabhividhyetAM jIvitAntakaraiH sharaiH || 20||

garjitotkruShTasaMnAdAH sha~NkhadundubhinisvanAH |
upAramanmahArAja vyAjahAra na kashchana || 21||

tUShNImbhUtAnyanIkAni yodhA yuddhAdupAraman |
dadRRishe dvairathaM tAbhyAM jAtakautUhalo janaH || 22||

rathino hastiyantAro hayArohAH padAtayaH |
avaikShantAchalairnetraiH parivArya ratharShabhau || 23||

hastyanIkAnyatiShThanta tathAnIkAni vAjinAm |
tathaiva rathavAhinyaH prativyUhya vyavasthitAH || 24||

muktAvidrumachitraishcha maNikA~nchanabhUShitaiH |
dhvajairAbharaNaishchitraiH kavachaishcha hiraNmayaiH || 25||

vaijayantIpatAkAbhiH paristomA~NgakambalaiH |
vimalairnishitaiH shastrairhayAnAM cha prakIrNakaiH || 26||

jAtarUpamayIbhishcha rAjatIbhishcha mUrdhasu |
gajAnAM kumbhamAlAbhirdantaveShTaishcha bhArata || 27||

sabalAkAH sakhadyotAH sairAvatashatahradAH |
adRRishyantoShNaparyAye meghAnAmiva vAgurAH || 28||

apashyannasmadIyAshcha te cha yaudhiShThirAH sthitAH |
tadyuddhaM yuyudhAnasya droNasya cha mahAtmanaH || 29||

vimAnAgragatA devA brahmashakrapurogamAH |
siddhachAraNasa~NghAshcha vidyAdharamahoragAH || 30||

gatapratyAgatAkShepaishchitraiH shastravighAtibhiH |
vividhairvismayaM jagmustayoH puruShasiMhayoH || 31||

hastalAghavamastreShu darshayantau mahAbalau |
anyonyaM samavidhyetAM sharaistau droNasAtyakI || 32||

tato droNasya dAshArhaH sharA.nshchichCheda sa.nyuge |
patribhiH sudRRiDhairAshu dhanushchaiva mahAdyute || 33||

nimeShAntaramAtreNa bhAradvAjo.aparaM dhanuH |
sajyaM chakAra tachchAshu chichChedAsya sa sAtyakiH || 34||

tatastvaranpunardroNo dhanurhasto vyatiShThata |
sajyaM sajyaM punashchAsya chichCheda nishitaiH sharaiH || 35||

tato.asya sa.nyuge droNo dRRiShTvA karmAtimAnuSham |
yuyudhAnasya rAjendra manasedamachintayat || 36||

etadastrabalaM rAme kArtavIrye dhana~njaye |
bhIShme cha puruShavyAghre yadidaM sAtvatAM vare || 37||

taM chAsya manasA droNaH pUjayAmAsa vikramam |
lAghavaM vAsavasyeva samprekShya dvijasattamaH || 38||

tutoShAstravidAM shreShThastathA devAH savAsavAH |
na tAmAlakShayAmAsurlaghutAM shIghrakAriNaH || 39||

devAshcha yuyudhAnasya gandharvAshcha vishAM pate |
siddhachAraNasa~NghAshcha vidurdroNasya karma tat || 40||

tato.anyaddhanurAdAya droNaH kShatriyamardanaH |
astrairastravidAM shreShTho yodhayAmAsa bhArata || 41||

tasyAstrANyastramAyAbhiH pratihanya sa sAtyakiH |
jaghAna nishitairbANaistadadbhutamivAbhavat || 42||

tasyAtimAnuShaM karma dRRiShTvAnyairasamaM raNe |
yuktaM yogena yogaj~nAstAvakAH samapUjayan || 43||

yadastramasyati droNastadevAsyati sAtyakiH |
tamAchAryo.apyasambhrAnto.ayodhayachChatrutApanaH || 44||

tataH kruddho mahArAja dhanurvedasya pAragaH |
vadhAya yuyudhAnasya divyamastramudairayat || 45||

tadAgneyaM mahAghoraM ripughnamupalakShya saH |
astraM divyaM maheShvAso vAruNaM samudairayat || 46||

hAhAkAro mahAnAsIddRRiShTvA divyAstradhAriNau |
na vicherustadAkAshe bhUtAnyAkAshagAnyapi || 47||

astre te vAruNAgneye tAbhyAM bANasamAhite |
na tAvadabhiShajyete vyAvartadatha bhAskaraH || 48||

tato yudhiShThiro rAjA bhImasenashcha pANDavaH |
nakulaH sahadevashcha paryarakShanta sAtyakim || 49||

dhRRiShTadyumnamukhaiH sArdhaM virATashcha sakekayaH |
matsyAH shAlveyasenAshcha droNamAjagmura~njasA || 50||

duHshAsanaM puraskRRitya rAjaputrAH sahasrashaH |
droNamabhyupapadyanta sapatnaiH parivAritam || 51||

tato yuddhamabhUdrAja.nstava teShAM cha dhanvinAm |
rajasA sa.nvRRite loke sharajAlasamAvRRite || 52||

sarvamAvignamabhavanna prAj~nAyata ki~nchana |
sainyena rajasA dhvaste nirmaryAdamavartata || 53||

\hrule

\medskip
                  74
\medskip

sa~njaya uvAcha||

parivartamAne tvAditye tatra sUryasya rashmibhiH |
rajasA kIryamANAshcha mandIbhUtAshcha sainikAH || 1||

tiShThatAM yudhyamAnAnAM punarAvartatAmapi |
bhajyatAM jayatAM chaiva jagAma tadahaH shanaiH || 2||

tathA teShu viShakteShu sainyeShu jayagRRiddhiShu |
arjuno vAsudevashcha saindhavAyaiva jagmatuH || 3||

rathamArgapramANaM tu kaunteyo nishitaiH sharaiH |
chakAra tatra panthAnaM yayau yena janArdanaH || 4||

yatra yatra ratho yAti pANDavasya mahAtmanaH |
tatra tatraiva dIryante senAstava vishAM pate || 5||

rathashikShAM tu dAshArho darshayAmAsa vIryavAn |
uttamAdhamamadhyAni maNDalAni vidarshayan || 6||

te tu nAmA~NkitAH pItAH kAlajvalanasaMnibhAH |
snAyunaddhAH suparvANaH pRRithavo dIrghagAminaH || 7||

vaiNavAyasmayasharAH svAyatA vividhAnanAH |
rudhiraM patagaiH sArdhaM prANinAM papurAhave || 8||

rathasthitaH kroshamAtre yAnasyatyarjunaH sharAn |
rathe kroshamatikrAnte tasya te ghnanti shAtravAn || 9||

tArkShyamArutaraMhobhirvAjibhiH sAdhuvAhibhiH |
tathAgachChaddhRRiShIkeshaH kRRitsnaM vismApaya~njagat || 10||

na tathA gachChati rathastapanasya vishAM pate |
nendrasya na cha rudrasya nApi vaishravaNasya cha || 11||

nAnyasya samare rAjangatapUrvastathA rathaH |
yathA yayAvarjunasya manobhiprAyashIghragaH || 12||

pravishya tu raNe rAjankeshavaH paravIrahA |
senAmadhye hayA.nstUrNaM chodayAmAsa bhArata || 13||

tatastasya rathaughasya madhyaM prApya hayottamAH |
kRRichChreNa rathamUhustaM kShutpipAsAshramAnvitAH || 14||

kShatAshcha bahubhiH shastrairyuddhashauNDairanekashaH |
maNDalAni vichitrANi vicheruste muhurmuhuH || 15||

hatAnAM vAjinAgAnAM rathAnAM cha naraiH saha |
upariShTAdatikrAntAH shailAbhAnAM sahasrashaH || 16||

etasminnantare vIrAvAvantyau bhrAtarau nRRipa |
sahasenau samArChetAM pANDavaM klAntavAhanam || 17||

tAvarjunaM chatuHShaShTyA saptatyA cha janArdanam |
sharANAM cha shatenAshvAnavidhyetAM mudAnvitau || 18||

tAvarjuno mahArAja navabhirnataparvabhiH |
AjaghAna raNe kruddho marmaj~no marmabhedibhiH || 19||

tatastau tu sharaugheNa bIbhatsuM sahakeshavam |
AchChAdayetAM sa.nrabdhau siMhanAdaM cha nedatuH || 20||

tayostu dhanuShI chitre bhallAbhyAM shvetavAhanaH |
chichCheda samare tUrNaM dhvajau cha kanakojjvalau || 21||

athAnye dhanuShI rAjanpragRRihya samare tadA |
pANDavaM bhRRishasa~NkruddhAvardayAmAsatuH sharaiH || 22||

tayostu bhRRishasa~NkruddhaH sharAbhyAM pANDunandanaH |
chichCheda dhanuShI tUrNaM bhUya eva dhana~njayaH || 23||

tathAnyairvishikhaistUrNaM hemapu~NkhaiH shilAshitaiH |
jaghAnAshvAnsapadAtA.nstathobhau pArShNisArathI || 24||

jyeShThasya cha shiraH kAyAtkShurapreNa nyakRRintata |
sa papAta hataH pRRithvyAM vAtarugNa iva drumaH || 25||

vindaM tu nihataM dRRiShTvA anuvindaH pratApavAn |
hatAshvaM rathamutsRRijya gadAM gRRihya mahAbalaH || 26||

abhyadravata sa~NgrAme bhrAturvadhamanusmaran |
gadayA gadinAM shreShTho nRRityanniva mahArathaH || 27||

anuvindastu gadayA lalATe madhusUdanam |
spRRiShTvA nAkampayatkruddho mainAkamiva parvatam || 28||

tasyArjunaH sharaiH ShaDbhirgrIvAM pAdau bhujau shiraH |
nichakarta sa sa~nChinnaH papAtAdrichayo yathA || 29||

tatastau nihatau dRRiShTvA tayo rAjanpadAnugAH |
abhyadravanta sa~NkruddhAH kirantaH shatashaH sharAn || 30||

tAnarjunaH sharaistUrNaM nihatya bharatarShabha |
vyarochata yathA vahnirdAvaM dagdhvA himAtyaye || 31||

tayoH senAmatikramya kRRichChrAnniryAddhana~njayaH |
vibabhau jaladAnbhittvA divAkara ivoditaH || 32||

taM dRRiShTvA kuravastrastAH prahRRiShTAshchAbhavanpunaH |
abhyavarSha.nstadA pArthaM samantAdbharatarShabha || 33||

shrAntaM chainaM samAlakShya j~nAtvA dUre cha saindhavam |
siMhanAdena mahatA sarvataH paryavArayan || 34||

tA.nstu dRRiShTvA susa.nrabdhAnutsmayanpuruSharShabhaH |
shanakairiva dAshArhamarjuno vAkyamabravIt || 35||

sharArditAshcha glAnAshcha hayA dUre cha saindhavaH |
kimihAnantaraM kAryaM jyAyiShThaM tava rochate || 36||

brUhi kRRiShNa yathAtattvaM tvaM hi prAj~natamaH sadA |
bhavannetrA raNe shatrUnvijeShyantIha pANDavAH || 37||

mama tvanantaraM kRRityaM yadvai tatsaMnibodha me |
hayAnvimuchya hi sukhaM vishalyAnkuru mAdhava || 38||

evamuktastu pArthena keshavaH pratyuvAcha tam |
mamApyetanmataM pArtha yadidaM te prabhAShitam || 39||

arjuna uvAcha||

ahamAvArayiShyAmi sarvasainyAni keshava |
tvamapyatra yathAnyAyaM kuru kAryamanantaram || 40||

sa~njaya uvAcha||

so.avatIrya rathopasthAdasambhrAnto dhana~njayaH |
gANDIvaM dhanurAdAya tasthau giririvAchalaH || 41||

tamabhyadhAvankroshantaH kShatriyA jayakA~NkShiNaH |
idaM Chidramiti j~nAtvA dharaNIsthaM dhana~njayam || 42||

tamekaM rathava.nshena mahatA paryavArayan |
vikarShantashcha chApAni visRRijantashcha sAyakAn || 43||

astrANi cha vichitrANi kruddhAstatra vyadarshayan |
ChAdayantaH sharaiH pArthaM meghA iva divAkaram || 44||

abhyadravanta vegena kShatriyAH kShatriyarShabham |
rathasiMhaM rathodArAH siMhaM mattA iva dvipAH || 45||

tatra pArthasya bhujayormahadbalamadRRishyata |
yatkruddho bahulAH senAH sarvataH samavArayat || 46||

astrairastrANi sa.nvArya dviShatAM sarvato vibhuH |
iShubhirbahubhistUrNaM sarvAneva samAvRRiNot || 47||

tatrAntarikShe bANAnAM pragADhAnAM vishAM pate |
sa~NgharSheNa mahArchiShmAnpAvakaH samajAyata || 48||

tatra tatra maheShvAsaiH shvasadbhiH shoNitokShitaiH |
hayairnAgaishcha sambhinnairnadadbhishchArikarshanaiH || 49||

sa.nrabdhaishchAribhirvIraiH prArthayadbhirjayaM mRRidhe |
ekasthairbahubhiH kruddhairUShmeva samajAyata || 50||

sharormiNaM dhvajAvartaM nAganakraM duratyayam |
padAtimatsyakalilaM sha~Nkhadundubhinisvanam || 51||

asa~NkhyeyamapAraM cha rajo.a.abhIlamatIva cha |
uShNIShakamaThachChannaM patAkAphenamAlinam || 52||

rathasAgaramakShobhyaM mAta~NgA~NgashilAchitam |
velAbhUtastadA pArthaH patribhiH samavArayat || 53||

tato janArdanaH sa~Nkhye priyaM puruShasattamam |
asambhrAnto mahAbAhurarjunaM vAkyamabravIt || 54||

udapAnamihAshvAnAM nAlamasti raNe.arjuna |
parIpsante jalaM cheme peyaM na tvavagAhanam || 55||

idamastItyasambhrAnto bruvannastreNa medinIm |
abhihatyArjunashchakre vAjipAnaM saraH shubham || 56||

sharava.nshaM sharasthUNaM sharAchChAdanamadbhutam |
sharaveshmAkarotpArthastvaShTevAdbhutakarmakRRit || 57||

tataH prahasya govindaH sAdhu sAdhvityathAbravIt |
sharaveshmani pArthena kRRite tasminmahAraNe || 58||

\hrule

\medskip
                  75
\medskip

sa~njaya uvAcha||

salile janite tasminkaunteyena mahAtmanA |
nivArite dviShatsainye kRRite cha sharaveshmani || 1||

vAsudevo rathAttUrNamavatIrya mahAdyutiH |
mochayAmAsa turagAnvitunnAnka~NkapatribhiH || 2||

adRRiShTapUrvaM taddRRiShTvA siMhanAdo mahAnabhUt |
siddhachAraNasa~NghAnAM sainikAnAM cha sarvashaH || 3||

padAtinaM tu kaunteyaM yudhyamAnaM nararShabhAH |
nAshaknuvanvArayituM tadadbhutamivAbhavat || 4||

Apatatsu rathaugheShu prabhUtagajavAjiShu |
nAsambhramattadA pArthastadasya puruShAnati || 5||

vyasRRijanta sharaughA.nste pANDavaM prati pArthivAH |
na chAvyathata dharmAtmA vAsaviH paravIrahA || 6||

sa tAni sharajAlAni gadAH prAsA.nshcha vIryavAn |
AgatAnagrasatpArthaH saritaH sAgaro yathA || 7||

astravegena mahatA pArtho bAhubalena cha |
sarveShAM pArthivendrANAmagrasattA~nsharottamAn || 8||

tattu pArthasya vikrAntaM vAsudevasya chobhayoH |
apUjayanmahArAja kauravAH paramAdbhutam || 9||

kimadbhutataraM loke bhavitApyatha vApyabhUt |
yadashvAnpArthagovindau mochayAmAsatU raNe || 10||

bhayaM vipulamasmAsu tAvadhattAM narottamau |
tejo vidadhatushchograM visrabdhau raNamUrdhani || 11||

athotsmayanhRRiShIkeshaH strImadhya iva bhArata |
arjunena kRRite sa~Nkhye sharagarbhagRRihe tadA || 12||

upAvartayadavyagrastAnashvAnpuShkarekShaNaH |
miShatAM sarvasainyAnAM tvadIyAnAM vishAM pate || 13||

teShAM shramaM cha glAniM cha vepathuM vamathuM vraNAn |
sarvaM vyapAnudatkRRiShNaH kushalo hyashvakarmaNi || 14||

shalyAnuddhRRitya pANibhyAM parimRRijya cha tAnhayAn |
upAvRRitya yathAnyAyaM pAyayAmAsa vAri saH || 15||

sa tA.NllabdhodakAnsnAtA~njagdhAnnAnvigataklamAn |
yojayAmAsa saMhRRiShTaH punareva rathottame || 16||

sa taM rathavaraM shauriH sarvashastrabhRRitAM varaH |
samAsthAya mahAtejAH sArjunaH prayayau drutam || 17||

rathaM rathavarasyAjau yuktaM labdhodakairhayaiH |
dRRiShTvA kurubalashreShThAH punarvimanaso.abhavan || 18||

viniHshvasantaste rAjanbhagnadaMShTrA ivoragAH |
dhigaho dhiggataH pArthaH kRRiShNashchetyabruvanpRRithak || 19||

sarvakShatrasya miShato rathenaikena da.nshitau |
bAlakrIDanakeneva kadarthIkRRitya no balam || 20||

kroshatAM yatamAnAnAmasa.nsaktau parantapau |
darshayitvAtmano vIryaM prayAtau sarvarAjasu || 21||

tau prayAtau punardRRiShTvA tadAnye sainikAbruvan |
tvaradhvaM kuravaH sarve vadhe kRRiShNakirITinoH || 22||

rathaM yuktvA hi dAshArho miShatAM sarvadhanvinAm |
jayadrathAya yAtyeSha kadarthIkRRitya no raNe || 23||

tatra kechinmitho rAjansamabhAShanta bhUmipAH |
adRRiShTapUrvaM sa~NgrAme taddRRiShTvA mahadadbhutam || 24||

sarvasainyAni rAjA cha dhRRitarAShTro.atyayaM gataH |
duryodhanAparAdhena kShatraM kRRitsnA cha medinI || 25||

vilayaM samanuprAptA tachcha rAjA na budhyate |
ityevaM kShatriyAstatra bruvantyanye cha bhArata || 26||

sindhurAjasya yatkRRityaM gatasya yamasAdanam |
tatkarotu vRRithAdRRiShTirdhArtarAShTro.anupAyavit || 27||

tataH shIghrataraM prAyAtpANDavaH saindhavaM prati |
nivartamAne tigmA.nshau hRRiShTaiH pItodakairhayaiH || 28||

taM prayAntaM mahAbAhuM sarvashastrabhRRitAM varam |
nAshaknuvanvArayituM yodhAH kruddhamivAntakam || 29||

vidrAvya tu tataH sainyaM pANDavaH shatrutApanaH |
yathA mRRigagaNAnsiMhaH saindhavArthe vyaloDayat || 30||

gAhamAnastvanIkAni tUrNamashvAnachodayat |
balAkavarNAndAshArhaH pA~nchajanyaM vyanAdayat || 31||

kaunteyenAgrataH sRRiShTA nyapatanpRRiShThataH sharAH |
tUrNAttUrNataraM hyashvAste.avahanvAtaraMhasaH || 32||

vAtoddhUtapatAkAntaM rathaM jaladanisvanam |
ghoraM kapidhvajaM dRRiShTvA viShaNNA rathino.abhavan || 33||

divAkare.atha rajasA sarvataH sa.nvRRite bhRRisham |
sharArtAshcha raNe yodhA na kRRiShNau shekurIkShitum || 34||

tato nRRipatayaH kruddhAH parivavrurdhana~njayam |
kShatriyA bahavashchAnye jayadrathavadhaiShiNam || 35||

apanIyatsu shalyeShu dhiShThitaM puruSharShabham |
duryodhanastvagAtpArthaM tvaramANo mahAhave || 36||

\hrule

\medskip
                  76
\medskip

sa~njaya uvAcha||

sra.nsanta iva majjAnastAvakAnAM bhayAnnRRipa |
tau dRRiShTvA samatikrAntau vAsudevadhana~njayau || 1||

sarve tu pratisa.nrabdhA hrImantaH sattvachoditAH |
sthirIbUtA mahAtmAnaH pratyagachChandhana~njayam || 2||

ye gatAH pANDavaM yuddhe krodhAmarShasamanvitAH |
te.adyApi na nivartante sindhavaH sAgarAdiva || 3||

asantastu nyavartanta vedebhya iva nAstikAH |
narakaM bhajamAnAste pratyapadyanta kilbiSham || 4||

tAvatItya rathAnIkaM vimuktau puruSharShabhau |
dadRRishAte yathA rAhorAsyAnmuktau prabhAkarau || 5||

matsyAviva mahAjAlaM vidArya vigatajvarau |
tathA kRRiShNAvadRRishyetAM senAjAlaM vidArya tat || 6||

vimuktau shastrasambAdhAddroNAnIkAtsudurbhidAt |
adRRishyetAM mahAtmAnau kAlasUryAvivoditau || 7||

astrasambAdhanirmuktau vimuktau shastrasa~NkaTAt |
adRRishyetAM mahAtmAnau shatrusambAdhakAriNau || 8||

vimuktau jvalanasparshAnmakarAsyAjjhaShAviva |
vyakShobhayetAM senAM tau samudraM makarAviva || 9||

tAvakAstava putrAshcha droNAnIkasthayostayoH |
naitau tariShyato droNamiti chakrustadA matim || 10||

tau tu dRRiShTvA vyatikrAntau droNAnIkaM mahAdyutI |
nAshasha.nsurmahArAja sindhurAjasya jIvitam || 11||

AshA balavatI rAjanputrANAmabhavattava |
droNahArdikyayoH kRRiShNau na mokShyete iti prabho || 12||

tAmAshAM viphalAM kRRitvA nistIrNau tau parantapau |
droNAnIkaM mahArAja bhojAnIkaM cha dustaram || 13||

atha dRRiShTvA vyatikrAntau jvalitAviva pAvakau |
nirAshAH sindhurAjasya jIvitaM nAshasha.nsire || 14||

mithashcha samabhAShetAmabhItau bhayavardhanau |
jayadrathavadhe vAchastAstAH kRRiShNadhana~njayau || 15||

asau madhye kRRitaH ShaDbhirdhArtarAShTrairmahArathaiH |
chakShurviShayasamprApto na nau mokShyati saindhavaH || 16||

yadyasya samare goptA shakro devagaNaiH saha |
tathApyenaM haniShyAva iti kRRiShNAvabhAShatAm || 17||

iti kRRiShNau mahAbAhU mithaH kathayatAM tadA |
sindhurAjamavekShantau tatputrAstava shushruvuH || 18||

atItya marudhanveva prayAntau tRRiShitau gajau |
pItvA vAri samAshvastau tathaivAstAmari.ndamau || 19||

vyAghrasiMhagajAkIrNAnatikramyeva parvatAn |
adRRishyetAM mahAbAhU yathA mRRityujarAtigau || 20||

tathA hi mukhavarNo.ayamanayoriti menire |
tAvakA dRRishya muktau tau vikroshanti sma sarvataH || 21||

droNAdAshIviShAkArAjjvalitAdiva pAvakAt |
anyebhyaH pArthivebhyashcha bhAsvantAviva bhAskarau || 22||

tau muktau sAgaraprakhyAddroNAnIkAdari.ndamau |
adRRishyetAM mudA yuktau samuttIryArNavaM yathA || 23||

shastraughAnmahato muktau droNahArdikyarakShitAn |
rochamAnAvadRRishyetAmindrAgnyoH sadRRishau raNe || 24||

udbhinnarudhirau kRRiShNau bhAradvAjasya sAyakaiH |
shitaishchitau vyarochetAM karNikArairivAchalau || 25||

droNagrAhahradAnmuktau shaktyAshIviShasa~NkaTAt |
ayaHsharogramakarAtkShatriyapravarAmbhasaH || 26||

jyAghoShatalanirhrAdAdgadAnistri.nshavidyutaH |
droNAstrameghAnnirmuktau sUryendU timirAdiva || 27||

bAhubhyAmiva santIrNau sindhuShaShThAH samudragAH |
tapAnte saritaH pUrNA mahAgrAhasamAkulAH || 28||

iti kRRiShNau maheShvAsau yashasA lokavishrutau |
sarvabhUtAnyamanyanta droNAstrabalavismayAt || 29||

jayadrathaM samIpasthamavekShantau jighA.nsayA |
ruruM nipAne lipsantau vyAghravattAvatiShThatAm || 30||

yathA hi mukhavarNo.ayamanayoriti menire |
tava yodhA mahArAja hatameva jayadratham || 31||

lohitAkShau mahAbAhU sa.nyattau kRRiShNapANDavau |
sindhurAjamabhiprekShya hRRiShTau vyanadatAM muhuH || 32||

shaurerabhIshuhastasya pArthasya cha dhanuShmataH |
tayorAsItpratibhrAjaH sUryapAvakayoriva || 33||

harSha eva tayorAsIddroNAnIkapramuktayoH |
samIpe saindhavaM dRRiShTvA shyenayorAmiShaM yathA || 34||

tau tu saindhavamAlokya vartamAnamivAntike |
sahasA petatuH kruddhau kShipraM shyenAvivAmiShe || 35||

tau tu dRRiShTvA vyatikrAntau hRRiShIkeshadhana~njayau |
sindhurAjasya rakShArthaM parAkrAntaH sutastava || 36||

droNenAbaddhakavacho rAjA duryodhanastadA |
yayAvekarathenAjau hayasa.nskAravitprabho || 37||

kRRiShNapArthau maheShvAsau vyatikramyAtha te sutaH |
agrataH puNDarIkAkShaM pratIyAya narAdhipa || 38||

tataH sarveShu sainyeShu vAditrANi prahRRiShTavat |
prAvAdyansamatikrAnte tava putre dhana~njayam || 39||

siMhanAdaravAshchAsa~nsha~NkhadundubhimishritAH |
dRRiShTvA duryodhanaM tatra kRRiShNayoH pramukhe sthitam || 40||

ye cha te sindhurAjasya goptAraH pAvakopamAH |
te prahRRiShyanta samare dRRiShTvA putraM tavAbhibho || 41||

dRRiShTvA duryodhanaM kRRiShNastvatikrAntaM sahAnugam |
abravIdarjunaM rAjanprAptakAlamidaM vachaH || 42||

\hrule

\medskip
                  77
\medskip

vAsudeva uvAcha||

suyodhanamatikrAntamenaM pashya dhana~njaya |
ApadgatamimaM manye nAstyasya sadRRisho rathaH || 1||

dUrapAtI maheShvAsaH kRRitAstro yuddhadurmadaH |
dRRiDhAstrashchitrayodhI cha dhArtarAShTro mahAbalaH || 2||

atyantasukhasa.nvRRiddho mAnitashcha mahArathaiH |
kRRitI cha satataM pArtha nityaM dveShTi cha pANDavAn || 3||

tena yuddhamahaM manye prAptakAlaM tavAnagha |
atra vo dyUtamAyAtaM vijayAyetarAya vA || 4||

atra krodhaviShaM pArtha vimu~ncha chirasambhRRitam |
eSha mUlamanarthAnAM pANDavAnAM mahArathaH || 5||

so.ayaM prAptastavAkShepaM pashya sAphalyamAtmanaH |
kathaM hi rAjA rAjyArthI tvayA gachCheta sa.nyugam || 6||

diShTyA tvidAnIM samprApta eSha te bANagocharam |
sa yathA jIvitaM jahyAttathA kuru dhana~njaya || 7||

aishvaryamadasaMmUDho naiSha duHkhamupeyivAn |
na cha te sa.nyuge vIryaM jAnAti puruSharShabha || 8||

tvAM hi lokAstrayaH pArtha sasurAsuramAnuShAH |
notsahante raNe jetuM kimutaikaH suyodhanaH || 9||

sa diShTyA samanuprAptastava pArtha rathAntikam |
jahyenaM vai mahAbAho yathA vRRitraM pura.ndaraH || 10||

eSha hyanarthe satataM parAkrAntastavAnagha |
nikRRityA dharmarAjaM cha dyUte va~nchitavAnayam || 11||

bahUni sunRRisha.nsAni kRRitAnyetena mAnada |
yuShmAsu pApamatinA apApeShveva nityadA || 12||

tamanAryaM sadA kShudraM puruShaM kAmachAriNam |
AryAM yuddhe matiM kRRitvA jahi pArthAvichArayan || 13||

nikRRityA rAjyaharaNaM vanavAsaM cha pANDava |
parikleshaM cha kRRiShNAyA hRRidi kRRitvA parAkrama || 14||

diShTyaiSha tava bANAnAM gochare parivartate |
pratighAtAya kAryasya diShTyA cha yatate.agrataH || 15||

diShTyA jAnAti sa~NgrAme yoddhavyaM hi tvayA saha |
diShTyA cha saphalAH pArtha sarve kAmA hi kAmitAH || 16||

tasmAjjahi raNe pArtha dhArtarAShTraM kulAdhamam |
yathendreNa hataH pUrvaM jambho devAsure mRRidhe || 17||

asminhate tvayA sainyamanAthaM bhidyatAmidam |
vairasyAsyAstvavabhRRitho mUlaM Chindhi durAtmanAm || 18||

sa~njaya uvAcha||

taM tathetyabravItpArthaH kRRityarUpamidaM mama |
sarvamanyadanAdRRitya gachCha yatra suyodhanaH || 19||

yenaitaddIrghakAlaM no bhuktaM rAjyamakaNTakam |
apyasya yudhi vikramya ChindyAM mUrdhAnamAhave || 20||

api tasyA anarhAyAH parikleshasya mAdhava |
kRRiShNAyAH shaknuyAM gantuM padaM keshapradharShaNe || 21||

ityevaM vAdinau hRRiShTau kRRiShNau shvetAnhayottamAn |
preShayAmAsatuH sa~Nkhye prepsantau taM narAdhipam || 22||

tayoH samIpaM samprApya putraste bharatarShabha |
na chakAra bhayaM prApte bhaye mahati mAriSha || 23||

tadasya kShatriyAstatra sarva evAbhyapUjayan |
yadarjunahRRiShIkeshau pratyudyAto.avichArayan || 24||

tataH sarvasya sainyasya tAvakasya vishAM pate |
mahAnnAdo hyabhUttatra dRRiShTvA rAjAnamAhave || 25||

tasmi~njanasamunnAde pravRRitte bhairave sati |
kadarthIkRRitya te putraH pratyamitramavArayat || 26||

AvAritastu kaunteyastava putreNa dhanvinA |
sa.nrambhamagamadbhUyaH sa cha tasminparantapaH || 27||

tau dRRiShTvA pratisa.nrabdhau duryodhanadhana~njayau |
abhyavaikShanta rAjAno bhImarUpAH samantataH || 28||

dRRiShTvA tu pArthaM sa.nrabdhaM vAsudevaM cha mAriSha |
prahasanniva putraste yoddhukAmaH samAhvayat || 29||

tataH prahRRiShTo dAshArhaH pANDavashcha dhana~njayaH |
vyAkroshetAM mahAnAdaM dadhmatushchAmbujottamau || 30||

tau hRRiShTarUpau samprekShya kauraveyAshcha sarvashaH |
nirAshAH samapadyanta putrasya tava jIvite || 31||

shokamIyuH paraM chaiva kuravaH sarva eva te |
amanyanta cha putraM te vaishvAnaramukhe hutam || 32||

tathA tu dRRiShTvA yodhAste prahRRiShTau kRRiShNapANDavau |
hato rAjA hato rAjetyUchurevaM bhayArditAH || 33||

janasya saMninAdaM tu shrutvA duryodhano.abravIt |
vyetu vo bhIrahaM kRRiShNau preShayiShyAmi mRRityave || 34||

ityuktvA sainikAnsarvA~njayApekShI narAdhipaH |
pArthamAbhAShya sa.nrambhAdidaM vachanamabravIt || 35||

pArtha yachChikShitaM te.astraM divyaM mAnuShameva cha |
taddarshaya mayi kShipraM yadi jAto.asi pANDunA || 36||

yadbalaM tava vIryaM cha keshavasya tathaiva cha |
tatkuruShva mayi kShipraM pashyAmastava pauruSham || 37||

asmatparokShaM karmANi pravadanti kRRitAni te |
svAmisatkArayuktAni yAni tAnIha darshaya || 38||

\hrule

\medskip
                  78
\medskip

sa~njaya uvAcha||

evamuktvArjunaM rAjA tribhirmarmAtigaiH sharaiH |
pratyavidhyanmahAvegaishchaturbhishchaturo hayAn || 1||

vAsudevaM cha dashabhiH pratyavidhyatstanAntare |
pratodaM chAsya bhallena ChittvA bhUmAvapAtayat || 2||

taM chaturdashabhiH pArthashchitrapu~NkhaiH shilAshitaiH |
avidhyattUrNamavyagraste.asyAbhrashyanta varmaNaH || 3||

teShAM vaiphalyamAlokya punarnava cha pa~ncha cha |
prAhiNonnishitAnbANA.nste chAbhrashyanta varmaNaH || 4||

aShTAvi.nshattu tAnbANAnastAnviprekShya niShphalAn |
abravItparavIraghnaH kRRiShNo.arjunamidaM vachaH || 5||

adRRiShTapUrvaM pashyAmi shilAnAmiva sarpaNam |
tvayA sampreShitAH pArtha nArthaM kurvanti patriNaH || 6||

kachchidgANDIvataH prANAstathaiva bharatarShabha |
muShTishcha te yathApUrvaM bhujayoshcha balaM tava || 7||

na chedvidherayaM kAlaH prAptaH syAdadya pashchimaH |
tava chaivAsya shatroshcha tanmamAchakShva pRRichChataH || 8||

vismayo me mahAnpArtha tava dRRiShTvA sharAnimAn |
vyarthAnnipatataH sa~Nkhye duryodhanarathaM prati || 9||

vajrAshanisamA ghorAH parakAyAvabhedinaH |
sharAH kurvanti te nArthaM pArtha kAdya viDambanA || 10||

arjuna uvAcha||

droNenaiShA matiH kRRiShNa dhArtarAShTre niveshitA |
ante vihitamastrANAmetatkavachadhAraNam || 11||

asminnantarhitaM kRRiShNa trailokyamapi varmaNi |
eko droNo hi vedaitadahaM tasmAchcha sattamAt || 12||

na shakyametatkavachaM bANairbhettuM katha~nchana |
api vajreNa govinda svayaM maghavatA yudhi || 13||

jAna.nstvamapi vai kRRiShNa mAM vimohayase katham |
yadvRRittaM triShu lokeShu yachcha keshava vartate || 14||

tathA bhaviShyadyachchaiva tatsarvaM viditaM tava |
na tvevaM veda vai kashchidyathA tvaM madhusUdana || 15||

eSha duryodhanaH kRRiShNa droNena vihitAmimAm |
tiShThatyabhItavatsa~Nkhye bibhratkavachadhAraNAm || 16||

yattvatra vihitaM kAryaM naiSha tadvetti mAdhava |
strIvadeSha bibhartyetAM yuktAM kavachadhAraNAm || 17||

pashya bAhvoshcha me vIryaM dhanuShashcha janArdana |
parAjayiShye kauravyaM kavachenApi rakShitam || 18||

idama~Ngirase prAdAddevesho varma bhAsvaram |
punardadau surapatirmahyaM varma sasa~Ngraham || 19||

daivaM yadyasya varmaitadbrahmaNA vA svayaM kRRitam |
naitadgopsyati durbuddhimadya bANahataM mayA || 20||

sa~njaya uvAcha||

evamuktvArjuno bANAnabhimantrya vyakarShayat |
vikRRiShyamANA.nstenaivaM dhanurmadhyagatA~nsharAn || 21||

tAnasyAstreNa chichCheda drauNiH sarvAstraghAtinA || 21||

tAnnikRRittAniShUndRRiShTvA dUrato brahmavAdinA |
nyavedayatkeshavAya vismitaH shvetavAhanaH || 22||

naitadastraM mayA shakyaM dviH prayoktuM janArdana |
astraM mAmeva hanyAddhi pashya tvadya balaM mama || 23||

tato duryodhanaH kRRiShNau navabhirnataparvabhiH |
avidhyata raNe rAja~nsharairAshIviShopamaiH || 24||

bhUya evAbhyavarShachcha samare kRRiShNapANDavau || 24||

sharavarSheNa mahatA tato.ahRRiShyanta tAvakAH |
chakrurvAditraninadAnsiMhanAdaravA.nstathA || 25||

tataH kruddho raNe pArthaH sRRikkaNI parisa.nlihan |
nApashyata tato.asyA~NgaM yanna syAdvarmarakShitam || 26||

tato.asya nishitairbANaiH sumuktairantakopamaiH |
hayA.nshchakAra nirdehAnubhau cha pArShNisArathI || 27||

dhanurasyAchChinachchitraM hastAvApaM cha vIryavAn |
rathaM cha shakalIkartuM savyasAchI prachakrame || 28||

duryodhanaM cha bANAbhyAM tIkShNAbhyAM virathIkRRitam |
avidhyaddhastatalayorubhayorarjunastadA || 29||

taM kRRichChrAmApadaM prAptaM dRRiShTvA paramadhanvinaH |
samApetuH parIpsanto dhana~njayasharArditam || 30||

te rathairbahusAhasraiH kalpitaiH ku~njarairhayaiH |
padAtyoghaishcha sa.nrabdhaiH parivavrurdhana~njayam || 31||

atha nArjunagovindau ratho vApi vyadRRishyata |
astravarSheNa mahatA janaughaishchApi sa.nvRRitau || 32||

tato.arjuno.astravIryeNa nijaghne tAM varUthinIm |
tatra vya~NgIkRRitAH petuH shatasho.atha rathadvipAH || 33||

te hatA hanyamAnAshcha nyagRRihNa.nstaM rathottamam |
sa rathastambhitastasthau kroshamAtraM samantataH || 34||

tato.arjunaM vRRiShNivIrastvarito vAkyamabravIt |
dhanurvisphArayAtyarthamahaM dhmAsyAmi chAmbujam || 35||

tato visphArya balavadgANDIvaM jaghnivAnripUn |
mahatA sharavarSheNa talashabdena chArjunaH || 36||

pA~nchajanyaM cha balavaddadhmau tAreNa keshavaH |
rajasA dhvastapakShmAntaH prasvinnavadano bhRRisham || 37||

tasya sha~Nkhasya nAdena dhanuSho nisvanena cha |
niHsattvAshcha sasattvAshcha kShitau petustadA janAH || 38||

tairvimukto ratho reje vAyvIrita ivAmbudaH |
jayadrathasya goptArastataH kShubdhAH sahAnugAH || 39||

te dRRiShTvA sahasA pArthaM goptAraH saindhavasya tu |
chakrurnAdAnbahuvidhAnkampayanto vasundharAm || 40||

bANashabdaravA.nshchogrAnvimishrA~nsha~NkhanisvanaiH |
prAdushchakrurmahAtmAnaH siMhanAdaravAnapi || 41||

taM shrutvA ninadaM ghoraM tAvakAnAM samutthitam |
pradadhmatustadA sha~Nkhau vAsudevadhana~njayau || 42||

tena shabdena mahatA pUriteyaM vasundharA |
sashailA sArNavadvIpA sapAtAlA vishAM pate || 43||

sa shabdo bharatashreShTha vyApya sarvA disho dasha |
pratisasvAna tatraiva kurupANDavayorbale || 44||

tAvakA rathinastatra dRRiShTvA kRRiShNadhana~njayau |
sa.nrambhaM paramaM prAptAstvaramANA mahArathAH || 45||

atha kRRiShNau mahAbhAgau tAvakA dRRishya da.nshitau |
abhyadravanta sa~NkruddhAstadadbhutamivAbhavat || 46||

\hrule

\medskip
                  79
\medskip

sa~njaya uvAcha||

tAvakAstu samIkShyaiva vRRiShNyandhakakurUttamau |
prAgatvara~njighA.nsantastathaiva vijayaH parAn || 1||

suvarNachitrairvaiyAghraiH svanavadbhirmahArathaiH |
dIpayanto dishaH sarvA jvaladbhiriva pAvakaiH || 2||

rukmapRRiShThaishcha duShprekShyaiH kArmukaiH pRRithivIpate |
kUjadbhiratulAnnAdAnroShitairuragairiva || 3||

bhUrishravAH shalaH karNo vRRiShaseno jayadrathaH |
kRRipashcha madrarAjashcha drauNishcha rathinAM varaH || 4||

te pibanta ivAkAshamashvairaShTau mahArathAH |
vyarAjayandasha disho vaiyAghrairhemachandrakaiH || 5||

te da.nshitAH susa.nrabdhA rathairmeghaughanisvanaiH |
samAvRRiNvandishaH sarvAH pArthaM cha vishikhaiH shitaiH || 6||

kaulUtakA hayAshchitrA vahantastAnmahArathAn |
vyashobhanta tadA shIghrA dIpayanto disho dasha || 7||

AjAneyairmahAvegairnAnAdeshasamutthitaiH |
pArvatIyairnadIjaishcha saindhavaishcha hayottamaiH || 8||

kuruyodhavarA rAja.nstava putraM parIpsavaH |
dhana~njayarathaM shIghraM sarvataH samupAdravan || 9||

te pragRRihya mahAsha~NkhAndadhmuH puruShasattamAH |
pUrayanto divaM rAjanpRRithivIM cha sasAgarAm || 10||

tathaiva dadhmatuH sha~Nkhau vAsudevadhana~njayau |
pravarau sarvabhUtAnAM sarvasha~Nkhavarau bhuvi || 11||

devadattaM cha kaunteyaH pA~nchajanyaM cha keshavaH || 11||

shabdastu devadattasya dhana~njayasamIritaH |
pRRithivIM chAntarikShaM cha dishashchaiva samAvRRiNot || 12||

tathaiva pA~nchajanyo.api vAsudevasamIritaH |
sarvashabdAnatikramya pUrayAmAsa rodasI || 13||

tasmi.nstathA vartamAne dAruNe nAdasa~Nkule |
bhIrUNAM trAsajanane shUrANAM harShavardhane || 14||

pravAditAsu bherIShu jharjhareShvAnakeShu cha |
mRRida~NgeShu cha rAjendra vAdyamAneShvanekashaH || 15||

mahArathasamAkhyAtA duryodhanahitaiShiNaH |
amRRiShyamANAstaM shabdaM kruddhAH paramadhanvinaH || 16||

nAnAdeshyA mahIpAlAH svasainyaparirakShiNaH || 16||

amarShitA mahAsha~NkhAndadhmurvIrA mahArathAH |
kRRite pratikariShyantaH keshavasyArjunasya cha || 17||

babhUva tava tatsainyaM sha~NkhashabdasamIritam |
udvignarathanAgAshvamasvasthamiva chAbhibho || 18||

tatprayuktamivAkAshaM shUraiH sha~NkhaninAditam |
babhUva bhRRishamudvignaM nirghAtairiva nAditam || 19||

sa shabdaH sumahAnrAjandishaH sarvA vyanAdayat |
trAsayAmAsa tatsainyaM yugAnta iva sambhRRitaH || 20||

tato duryodhano.aShTau cha rAjAnaste mahArathAH |
jayadrathasya rakShArthaM pANDavaM paryavArayan || 21||

tato drauNistrisaptatyA vAsudevamatADayat |
arjunaM cha tribhirbhallairdhvajamashvA.nshcha pa~nchabhiH || 22||

tamarjunaH pRRiShatkAnAM shataiH ShaDbhiratADayat |
atyarthamiva sa~NkruddhaH pratividdhe janArdane || 23||

karNaM dvAdashabhirviddhvA vRRiShasenaM tribhistathA |
shalyasya sasharaM chApaM muShTau chichCheda vIryavAn || 24||

gRRihItvA dhanuranyattu shalyo vivyAdha pANDavam |
bhUrishravAstribhirbANairhemapu~NkhaiH shilAshitaiH || 25||

karNo dvAtri.nshatA chaiva vRRiShasenashcha pa~nchabhiH |
jayadrathastrisaptatyA kRRipashcha dashabhiH sharaiH || 26||

madrarAjashcha dashabhirvivyadhuH phalgunaM raNe || 26||

tataH sharANAM ShaShTyA tu drauNiH pArthamavAkirat |
vAsudevaM cha saptatyA punaH pArthaM cha pa~nchabhiH || 27||

prahasa.nstu naravyAghraH shvetAshvaH kRRiShNasArathiH |
pratyavidhyatsa tAnsarvAndarshayanpANilAghavam || 28||

karNaM dvAdashabhirviddhvA vRRiShasenaM tribhiH sharaiH |
shalyasya samare chApaM muShTideshe nyakRRintata || 29||

saumadattiM tribhirviddhvA shalyaM cha dashabhiH sharaiH |
shitairagnishikhAkArairdrauNiM vivyAdha chAShTabhiH || 30||

gautamaM pa~nchavi.nshatyA shaindhavaM cha shatena ha |
punardrauNiM cha saptatyA sharANAM so.abhyatADayat || 31||

bhUrishravAstu sa~NkruddhaH pratodaM chichChide hareH |
arjunaM cha trisaptatyA bANAnAmAjaghAna ha || 32||

tataH sharashataistIkShNaistAnarI~nshvetavAhanaH |
pratyaShedhaddrutaM kruddho mahAvAto ghanAniva || 33||

\hrule

\medskip
                  80
\medskip

dhRRitarAShTra uvAcha||

dhvajAnbahuvidhAkArAnbhrAjamAnAnatishriyA |
pArthAnAM mAmakAnAM cha tAnmamAchakShva sa~njaya || 1||

sa~njaya uvAcha||

dhvajAnbahuvidhAkArA~nshRRiNu teShAM mahAtmanAm |
rUpato varNatashchaiva nAmatashcha nibodha me || 2||

teShAM tu rathamuhyAnAM ratheShu vividhA dhvajAH |
pratyadRRishyanta rAjendra jvalitA iva pAvakAH || 3||

kA~nchanAH kA~nchanApIDAH kA~nchanasragala~NkRRitAH |
kA~nchanAnIva shRRi~NgANi kA~nchanasya mahAgireH || 4||

te dhvajAH sa.nvRRitAsteShAM patAkAbhiH samantataH |
nAnAvarNavirAgAbhirvibabhuH sarvato vRRitAH || 5||

patAkAshcha tatastAstu shvasanena samIritAH |
nRRityamAnAH vyadRRishyanta ra~Ngamadhye vilAsikAH || 6||

indrAyudhasavarNAbhAH patAkA bharatarShabha |
dodhUyamAnA rathinAM shobhayanti mahArathAn || 7||

siMhalA~NgUlamugrAsyaM dhajaM vAnaralakShaNam |
dhana~njayasya sa~NgrAme pratyapashyAma bhairavam || 8||

sa vAnaravaro rAjanpatAkAbhirala~NkRRitaH |
trAsayAmAsa tatsainyaM dhvajo gANDIvadhanvanaH || 9||

tathaiva siMhalA~NgUlaM droNaputrasya bhArata |
dhvajAgraM samapashyAma bAlasUryasamaprabham || 10||

kA~nchanaM pavanoddhUtaM shakradhvajasamaprabham |
nandanaM kauravendrANAM drauNerlakShaNamuchChritam || 11||

hastikakShyA punarhaimI babhUvAdhiratherdhvaje |
Ahave khaM mahArAja dadRRishe pUrayanniva || 12||

patAkI kA~nchanasragvI dhvajaH karNasya sa.nyuge |
nRRityatIva rathopasthe shvasanena samIritaH || 13||

AchAryasya cha pANDUnAM brAhmaNasya yashasvinaH |
govRRiSho gautamasyAsItkRRipasya supariShkRRitaH || 14||

sa tena bhrAjate rAjangovRRiSheNa mahArathaH |
tripuraghnaratho yadvadgovRRiSheNa virAjate || 15||

mayUro vRRiShasenasya kA~nchano maNiratnavAn |
vyAhariShyannivAtiShThatsenAgramapi shobhayan || 16||

tena tasya ratho bhAti mayUreNa mahAtmanaH |
yathA skandasya rAjendra mayUreNa virAjatA || 17||

madrarAjasya shalyasya dhvajAgre.agnishikhAmiva |
sauvarNIM pratipashyAma sItAmapratimAM shubhAm || 18||

sA sItA bhrAjate tasya rathamAsthAya mAriSha |
sarvabIjavirUDheva yathA sItA shriyA vRRitA || 19||

varAhaH sindhurAjasya rAjato.abhivirAjate |
dhvajAgre.alohitArkAbho hemajAlapariShkRRitaH || 20||

shushubhe ketunA tena rAjatena jayadrathaH |
yathA devAsure yuddhe purA pUShA sma shobhate || 21||

saumadatteH punaryUpo yaj~nashIlasya dhImataH |
dhvajaH sUrya ivAbhAti somashchAtra pradRRishyate || 22||

sa yUpaH kA~nchano rAjansaumadattervirAjate |
rAjasUye makhashreShThe yathA yUpaH samuchChritaH || 23||

shalasya tu mahArAja rAjato dvirado mahAn |
ketuH kA~nchanachitrA~NgairmayUrairupashobhitaH || 24||

sa ketuH shobhayAmAsa sainyaM te bharatarShabha |
yathA shveto mahAnAgo devarAjachamUM tathA || 25||

nAgo maNimayo rAj~no dhvajaH kanakasa.nvRRitaH |
ki~NkiNIshatasaMhrAdo bhrAja.nshchitre rathottame || 26||

vyabhrAjata bhRRishaM rAjanputrastava vishAM pate |
dhvajena mahatA sa~Nkhye kurUNAmRRiShabhastadA || 27||

navaite tava vAhinyAmuchChritAH paramadhvajAH |
vyadIpaya.nste pRRitanAM yugAntAdityasaMnibhAH || 28||

dashamastvarjunasyAsIdeka eva mahAkapiH |
adIpyatArjuno yena himavAniva vahninA || 29||

tatashchitrANi shubhrANi sumahAnti mahArathAH |
kArmukANyAdadustUrNamarjunArthe parantapAH || 30||

tathaiva dhanurAyachChatpArthaH shatruvinAshanaH |
gANDIvaM divyakarmA tadrAjandurmantrite tava || 31||

tavAparAdhAddhi narA nihatA bahudhA yudhi |
nAnAdigbhyaH samAhUtAH sahayAH sarathadvipAH || 32||

teShAmAsIdvyatikShepo garjatAmitaretaram |
duryodhanamukhAnAM cha pANDUnAmRRiShabhasya cha || 33||

tatrAdbhutaM paraM chakre kaunteyaH kRRiShNasArathiH |
yadeko bahubhiH sArdhaM samAgachChadabhItavat || 34||

ashobhata mahAbAhurgANDIvaM vikShipandhanuH |
jigIShustAnnaravyAghrA~njighA.nsushcha jayadratham || 35||

tatrArjuno mahArAja sharairmuktaiH sahasrashaH |
adRRishyAnakarodyodhA.nstAvakA~nshatrutApanaH || 36||

tataste.api naravyAghrAH pArthaM sarve mahArathAH |
adRRishyaM samare chakruH sAyakaughaiH samantataH || 37||

sa.nvRRite narasiMhaistaiH kurUNAmRRiShabhe.arjune |
mahAnAsItsamuddhUtastasya sainyasya nisvanaH || 38||

\hrule

\medskip
                  81
\medskip

dhRRitarAShTra uvAcha||

arjune saindhavaM prApte bhAradvAjena sa.nvRRitAH |
pA~nchAlAH kurubhiH sArdhaM kimakurvata sa~njaya || 1||

sa~njaya uvAcha||

aparAhNe mahArAja sa~NgrAme lomaharShaNe |
pA~nchAlAnAM kurUNAM cha droNe dyUtamavartata || 2||

pA~nchAlA hi jighA.nsanto droNaM saMhRRiShTachetasaH |
abhyavarShanta garjantaH sharavarShANi mAriSha || 3||

tataH sutumulasteShAM sa~NgrAmo.avartatAdbhutaH |
pA~nchAlAnAM kurUNAM cha ghoro devAsuropamaH || 4||

sarve droNarathaM prApya pA~nchAlAH paNDavaiH saha |
tadanIkaM bibhitsanto mahAstrANi vyadarshayan || 5||

droNasya rathaparyantaM rathino rathamAsthitAH |
kampayanto.abhyavartanta vegamAsthAya madhyamam || 6||

tamabhyagAdbRRihatkShatraH kekayAnAM mahArathaH |
pravapannishitAnbANAnmahendrAshanisaMnibhAn || 7||

taM tu pratyudiyAchChIghraM kShemadhUrtirmahAyashAH |
vimu~nchannishitAnbANA~nshatasho.atha sahasrashaH || 8||

dhRRiShTaketushcha chedInAmRRiShabho.atibaloditaH |
tvarito.abhyadravaddroNaM mahendra iva shambaram || 9||

tamApatantaM sahasA vyAditAsyamivAntakam |
vIradhanvA maheShvAsastvaramANaH samabhyayAt || 10||

yudhiShThiraM mahArAja jigIShuM samavasthitam |
sahAnIkaM tato droNo nyavArayata vIryavAn || 11||

nakulaM kushalaM yuddhe parAkrAntaM parAkramI |
abhyagachChatsamAyAntaM vikarNaste sutaH prabho || 12||

sahadevaM tathAyAntaM durmukhaH shatrukarshanaH |
sharairanekasAhasraiH samavAkiradAshugaiH || 13||

sAtyakiM tu naravyAghraM vyAghradattastvavArayat |
sharaiH sunishitaistIkShNaiH kampayanvai muhurmuhuH || 14||

draupadeyAnnaravyAghrAnmu~nchataH sAyakottamAn |
sa.nrabdhAnrathinAM shreShThAnsaumadattiravArayat || 15||

bhImasenaM tathA kruddhaM bhImarUpo bhayAnakam |
pratyavArayadAyAntamArShyashRRi~NgirmahArathaH || 16||

tayoH samabhavadyuddhaM nararAkShasayormRRidhe |
yAdRRigeva purA vRRittaM rAmarAvaNayornRRipa || 17||

tato yudhiShThiro droNaM navatyA nataparvaNAm |
Ajaghne bharatashreShTha sarvamarmasu bhArata || 18||

taM droNaH pa~nchavi.nshatyA nijaghAna stanAntare |
roShito bharatashreShTha kaunteyena yashasvinA || 19||

bhUya eva tu vi.nshatyA sAyakAnAM samAchinot |
sAshvasUtadhvajaM droNaH pashyatAM sarvadhanvinAm || 20||

tA~nsharAndroNamuktA.nstu sharavarSheNa pANDavaH |
avArayata dharmAtmA darshayanpANilAghavam || 21||

tato droNo bhRRishaM kruddho dharmarAjasya sa.nyuge |
chichCheda sahasA dhanvI dhanustasya mahAtmanaH || 22||

athainaM ChinnadhanvAnaM tvaramANo mahArathaH |
sharairanekasAhasraiH purayAmAsa sarvataH || 23||

adRRishyaM dRRishya rAjAnaM bhAradvAjasya sAyakaiH |
sarvabhUtAnyamanyanta hatameva yudhiShThiram || 24||

kechichchainamamanyanta tathA vai vimukhIkRRitam |
hRRito rAjeti rAjendra brAhmaNena yashasvinA || 25||

sa kRRichChraM paramaM prApto dharmarAjo yudhiShThiraH |
tyaktvA tatkArmukaM ChinnaM bhAradvAjena sa.nyuge || 26||

Adade.anyaddhanurdivyaM bhAraghnaM vegavattaram || 26||

tatastAnsAyakAnsarvAndroNamuktAnsahasrashaH |
chichCheda samare vIrastadadbhutamivAbhavat || 27||

ChittvA cha tA~nsharAnrAjA krodhasa.nraktalochanaH |
shaktiM jagrAha samare girINAmapi dAraNIm || 28||

svarNadaNDAM mahAghorAmaShTaghaNTAM bhayAvahAm || 28||

samutkShipya cha tAM hRRiShTo nanAda balavadbalI |
nAdena sarvabhUtAni trAsayanniva bhArata || 29||

shaktiM samudyatAM dRRiShTvA dharmarAjena sa.nyuge |
svasti droNAya sahasA sarvabhUtAnyathAbruvan || 30||

sA rAjabhujanirmuktA nirmuktoragasaMnibhA |
prajvAlayantI gaganaM dishashcha vidishastathA || 31||

droNAntikamanuprAptA dIptAsyA pannagI yathA || 31||

tAmApatantIM sahasA prekShya droNo vishAM pate |
prAdushchakre tato brAhmamastramastravidAM varaH || 32||

tadastraM bhasmasAtkRRitvA tAM shaktiM ghoradarshanAm |
jagAma syandanaM tUrNaM pANDavasya yashasvinaH || 33||

tato yudhiShThiro rAjA droNAstraM tatsamudyatam |
ashAmayanmahAprAj~no brahmAstreNaiva bhArata || 34||

vivyAdha cha raNe droNaM pa~nchabhirnataparvabhiH |
kShurapreNa cha tIkShNena chichChedAsya mahaddhanuH || 35||

tadapAsya dhanushChinnaM droNaH kShatriyamardanaH |
gadAM chikShepa sahasA dharmaputrAya mAriSha || 36||

tAmApatantIM sahasA gadAM dRRiShTvA yudhiShThiraH |
gadAmevAgrahItkruddhashchikShepa cha parantapaH || 37||

te gade sahasA mukte samAsAdya parasparam |
sa~NgharShAtpAvakaM muktvA sameyAtAM mahItale || 38||

tato droNo bhRRishaM kruddho dharmarAjasya mAriSha |
chaturbhirnishitaistIkShNairhayA~njaghne sharottamaiH || 39||

dhanushchaikena bANena chichChedendradhvajopamam |
ketumekena chichCheda pANDavaM chArdayattribhiH || 40||

hatAshvAttu rathAttUrNamavaplutya yudhiShThiraH |
tasthAvUrdhvabhujo rAjA vyAyudho bharatarShabha || 41||

virathaM taM samAlokya vyAyudhaM cha visheShataH |
droNo vyamohayachChatrUnsarvasainyAni chAbhibho || 42||

mu~nchanniShugaNA.nstIkShNA.Nllaghuhasto dRRiDhavrataH |
abhidudrAva rAjAnaM siMho mRRigamivolbaNaH || 43||

tamabhidrutamAlokya droNenAmitraghAtinA |
hA heti sahasA shabdaH pANDUnAM samajAyata || 44||

hRRito rAjA hRRito rAjA bhAradvAjena mAriSha |
ityAsItsumahA~nshabdaH pANDusainyasya sarvataH || 45||

tatastvaritamAruhya sahadevarathaM nRRipaH |
apAyAjjavanairashvaiH kuntIputro yudhiShThiraH || 46||

\hrule

\medskip
                  82
\medskip

sa~njaya uvAcha||

bRRihatkShatramathAyAntaM kekayaM dRRiDhavikramam |
kShemadhUrtirmahArAja vivyAdhorasi mArgaNaiH || 1||

bRRihatkShatrastu taM rAjA navatyA nataparvaNAm |
Ajaghne tvarito yuddhe droNAnIkabibhitsayA || 2||

kShemadhUrtistu sa~NkruddhaH kekayasya mahAtmanaH |
dhanushchichCheda bhallena pItena nishitena cha || 3||

athainaM ChinnadhanvAnaM shareNa nataparvaNA |
vivyAdha hRRidaye tUrNaM pravaraM sarvadhanvinAm || 4||

athAnyaddhanurAdAya bRRihatkShatro hasanniva |
vyashvasUtadhvajaM chakre kShemadhUrtiM mahAratham || 5||

tato.apareNa bhallena pItena nishitena cha |
jahAra nRRipateH kAyAchChiro jvalitakuNDalam || 6||

tachChinnaM sahasA tasya shiraH ku~nchitamUrdhajam |
sakirITaM mahIM prApya babhau jyotirivAmbarAt || 7||

taM nihatya raNe hRRiShTo bRRihatkShatro mahArathaH |
sahasAbhyapatatsainyaM tAvakaM pArthakAraNAt || 8||

dhRRiShTaketumathAyAntaM droNahetoH parAkramI |
vIradhanvA maheShvAso vArayAmAsa bhArata || 9||

tau parasparamAsAdya sharadaMShTrau tarasvinau |
sharairanekasAhasrairanyonyamabhijaghnatuH || 10||

tAvubhau narashArdUlau yuyudhAte parasparam |
mahAvane tIvramadau vAraNAviva yUthapau || 11||

girigahvaramAsAdya shArdUlAviva roShitau |
yuyudhAte mahAvIryau parasparajighA.nsayA || 12||

tadyuddhamAsIttumulaM prekShaNIyaM vishAM pate |
siddhachAraNasa~NghAnAM vismayAdbhutadarshanam || 13||

vIradhanvA tataH kruddho dhRRiShTaketoH sharAsanam |
dvidhA chichCheda bhallena prahasanniva bhArata || 14||

tadutsRRijya dhanushChinnaM chedirAjo mahArathaH |
shaktiM jagrAha vipulAM rukmadaNDAmayasmayIm || 15||

tAM tu shaktiM mahAvIryAM dorbhyAmAyamya bhArata |
chikShepa sahasA yatto vIradhanvarathaM prati || 16||

sa tayA vIraghAtinyA shaktyA tvabhihato bhRRisham |
nirbhinnahRRidayastUrNaM nipapAta rathAnmahIm || 17||

tasminvinihate shUre trigartAnAM mahArathe |
balaM te.abhajyata vibho pANDaveyaiH samantataH || 18||

sahadeve tataH ShaShTiM sAyakAndurmukho.akShipat |
nanAda cha mahAnAdaM tarjayanpANDavaM raNe || 19||

madreyastu tataH kruddho durmukhaM dashabhiH sharaiH |
bhrAtA bhrAtaramAyAntaM vivyAdha prahasanniva || 20||

taM raNe rabhasaM dRRiShTvA sahadevaM mahAbalam |
durmukho navabhirbANaistADayAmAsa bhArata || 21||

durmukhasya tu bhallena ChittvA ketuM mahAbalaH |
jaghAna chaturo vAhA.nshchaturbhirnishitaiH sharaiH || 22||

athApareNa bhallena pItena nishitena cha |
chichCheda sAratheH kAyAchChiro jvalitakuNDalam || 23||

kShurapreNa cha tIkShNena kauravyasya mahaddhanuH |
sahadevo raNe ChittvA taM cha vivyAdha pa~nchabhiH || 24||

hatAshvaM tu rathaM tyaktvA durmukho vimanAstadA |
Aruroha rathaM rAjanniramitrasya bhArata || 25||

sahadevastataH kruddho niramitraM mahAhave |
jaghAna pRRitanAmadhye bhallena paravIrahA || 26||

sa papAta rathopasthAnniramitro janeshvaraH |
trigartarAjasya suto vyathaya.nstava vAhinIm || 27||

taM tu hatvA mahAbAhuH sahadevo vyarochata |
yathA dAsharathI rAmaH kharaM hatvA mahAbalam || 28||

hAhAkAro mahAnAsIttrigartAnAM janeshvara |
rAjaputraM hataM dRRiShTvA niramitraM mahAbalam || 29||

nakulaste sutaM rAjanvikarNaM pRRithulochanam |
muhUrtAjjitavAnsa~Nkhye tadadbhutamivAbhavat || 30||

sAtyakiM vyAghradattastu sharaiH saMnataparvabhiH |
chakre.adRRishyaM sAshvasUtaM sadhvajaM pRRitanAntare || 31||

tAnnivArya sharA~nshUraH shaineyaH kRRitahastavat |
sAshvasUtadhvajaM bANairvyAghradattamapAtayat || 32||

kumAre nihate tasminmagadhasya sute prabho |
mAgadhAH sarvato yattA yuyudhAnamupAdravan || 33||

visRRijantaH sharA.nshchaiva tomarA.nshcha sahasrashaH |
bhiNDipAlA.nstathA prAsAnmudgarAnmusalAnapi || 34||

ayodhayanraNe shUrAH sAtvataM yuddhadurmadam |
tA.nstu sarvAnsa balavAnsAtyaktiryuddhadurmadaH || 35||

nAtikRRichChrAddhasanneva vijigye puruSharShabha || 35||

mAgadhAndravato dRRiShTvA hatasheShAnsamantataH |
balaM te.abhajyata vibho yuyudhAnasharArditam || 36||

nAshayitvA raNe sainyaM tvadIyaM mAdhavottamaH |
vidhunvAno dhanuHshreShThaM vyabhrAjata mahAyashAH || 37||

bhajyamAnaM balaM rAjansAtvatena mahAtmanA |
nAbhyavartata yuddhAya trAsitaM dIrghabAhunA || 38||

tato droNo bhRRishaM kruddhaH sahasodvRRitya chakShuShI |
sAtyakiM satyakarmANaM svayamevAbhidudruve || 39||

\hrule

\medskip
                  83
\medskip

sa~njaya uvAcha||

draupadeyAnmaheShvAsAnsaumadattirmahAyashAH |
ekaikaM pa~nchabhirviddhvA punarvivyAdha saptabhiH || 1||

te pIDitA bhRRishaM tena raudreNa sahasA vibho |
pramUDhA naiva vividurmRRidhe kRRityaM sma ki~nchana || 2||

nAkulistu shatAnIkaH saumadattiM nararShabham |
dvAbhyAM viddhvAnadaddhRRiShTaH sharAbhyAM shatrutApanaH || 3||

tathetare raNe yattAstribhistribhirajihmagaiH |
vivyadhuH samare tUrNaM saumadattimamarShaNam || 4||

sa tAnprati mahArAja chikShipe pa~ncha sAyakAn |
ekaikaM hRRidi chAjaghne ekaikena mahAyashAH || 5||

tataste bhrAtaraH pa~ncha sharairviddhA mahAtmanA |
parivArya rathairvIraM vivyadhuH sAyakairbhRRisham || 6||

Arjunistu hayA.nstasya chaturbhirnishitaiH sharaiH |
preShayAmAsa sa~Nkruddho yamasya sadanaM prati || 7||

bhaimasenirdhanushChittvA saumadattermahAtmanaH |
nanAda balavannAdaM vivyAdha cha shitaiH sharaiH || 8||

yaudhiShThiro dhvajaM tasya ChittvA bhUmAvapAtayat |
nAkulishchAshvayantAraM rathanIDAdapAharat || 9||

sAhadevistu taM j~nAtvA bhrAtRRibhirvimukhIkRRitam |
kShurapreNa shiro rAjannichakarta mahAmanAH || 10||

tachChiro nyapatadbhUmau tapanIyavibhUShitam |
bhrAjayantaM raNoddeshaM bAlasUryasamaprabham || 11||

saumadatteH shiro dRRiShTvA nipatattanmahAtmanaH |
vitrastAstAvakA rAjanpradudruvuranekadhA || 12||

alambusastu samare bhImasenaM mahAbalam |
yodhayAmAsa sa~Nkruddho lakShmaNaM rAvaNiryathA || 13||

samprayuddhau raNe dRRiShTvA tAvubhau nararAkShasau |
vismayaH sarvabhUtAnAM praharShashchAbhavattadA || 14||

ArShyashRRi~NgiM tato bhImo navabhirnishitaiH sharaiH |
vivyAdha prahasanrAjanrAkShasendramamarShaNam || 15||

tadrakShaH samare viddhaM kRRitvA nAdaM bhayAvaham |
abhyadravattato bhImaM ye cha tasya padAnugAH || 16||

sa bhImaM pa~nchabhirviddhvA sharaiH saMnataparvabhiH |
bhImAnugA~njaghAnAshu rathA.nstri.nshadari.ndamaH || 17||

punashchatuHshatAnhatvA bhImaM vivyAdha patriNA || 17||

so.atividdhastadA bhImo rAkShasena mahAbalaH |
niShasAda rathopasthe mUrChayAbhipariplutaH || 18||

pratilabhya tataH sa~nj~nAM mArutiH krodhamUrChitaH |
vikRRiShya kArmukaM ghoraM bhArasAdhanamuttamam || 19||

alambusaM sharaistIkShNairardayAmAsa sarvataH || 19||

sa viddho bahubhirbANairnIlA~njanachayopamaH |
shushubhe sarvato rAjanpradIpta iva ki.nshukaH || 20||

sa vadhyamAnaH samare bhImachApachyutaiH sharaiH |
smaranbhrAtRRivadhaM chaiva pANDavena mahAtmanA || 21||

ghoraM rUpamatho kRRitvA bhImasenamabhAShata |
tiShThedAnIM raNe pArtha pashya me.adya parAkramam || 22||

bako nAma sudurbuddhe rAkShasapravaro balI |
parokShaM mama tadvRRittaM yadbhrAtA me hatastvayA || 23||

evamuktvA tato bhImamantardhAnagatastadA |
mahAtA sharavarSheNa bhRRishaM taM samavAkirat || 24||

bhImastu samare rAjannadRRishye rAkShase tadA |
AkAshaM pUrayAmAsa sharaiH saMnataparvabhiH || 25||

sa vadhyamAno bhImena nimeShAdrathamAsthitaH |
jagAma dharaNIM kShudraH khaM chaiva sahasAgamat || 26||

uchchAvachAni rUpANi chakAra subahUni cha |
uchchAvachAstathA vAcho vyAjahAra samantataH || 27||

tena pANDavasainyAnAM mRRiditA yudhi vAraNAH |
hayAshcha bahavo rAjanpattayashcha tathA punaH || 28||

rathebhyo rathinaH petustasya nunnAH sma sAyakaiH || 28||

shoNitodAM rathAvartAM hastigrAhasamAkulAm |
Chatraha.nsAM kardaminIM bAhupannagasa~NkulAm || 29||

nadIM pravartayAmAsa rakShogaNasamAkulAm |
vahantIM bahudhA rAja.nshchedipA~nchAlasRRi~njayAn || 30||

taM tathA samare rAjanvicharantamabhItavat |
pANDavA bhRRishasa.nvignAH prApashya.nstatsya vikramam || 31||

tAvakAnAM tu sainyAnAM praharShaH samajAyata |
vAditraninadashchograH sumahA.NllomaharShaNaH || 32||

taM shrutvA ninadaM ghoraM tava sainyasya pANDavaH |
nAmRRiShyata yathA nAgastalashabdaM samIritam || 33||

tataH krodhAbhitAmrAkSho nirdahanniva pAvakaH |
sa.ndadhe tvAShTramastraM sa svayaM tvaShTeva mAriSha || 34||

tataH sharasahasrANi prAdurAsansamantataH |
taiH sharaistava sainyasya vidrAvaH sumahAnabhUt || 35||

tadastraM preShitaM tena bhImasenena sa.nyuge |
rAkShasasya mahAmAyAM hatvA rAkShasamArdayat || 36||

sa vadhyamAno bahudhA bhImasenena rAkShasaH |
santyajya sa.nyuge bhImaM droNAnIkamupAdravat || 37||

tasmi.nstu nirjite rAjanrAkShasendre mahAtmanA |
anAdayansiMhanAdaiH pANDavAH sarvatodisham || 38||

apUjayanmArutiM cha saMhRRiShTAste mahAbalam |
prahrAdaM samare jitvA yathA shakraM marudgaNAH || 39||

\hrule

\medskip
                  84
\medskip

sa~njaya uvAcha||

alambusaM tathA yuddhe vicharantamabhItavat |
haiDimbaH prayayau tUrNaM vivyAdha cha shitaiH sharaiH || 1||

tayoH pratibhayaM yuddhamAsIdrAkShasasiMhayoH |
kurvatorvividhA mAyAH shakrashambarayoriva || 2||

alambuso bhRRishaM kruddho ghaTotkachamatADayat |
ghaTotkachastu vi.nshatyA nArAchAnAM stanAntare || 3||

alambusamatho viddhvA siMhavadvyanadanmuhuH || 3||

tathaivAlambuso rAjanhaiDimbaM yuddhadurmadam |
viddhvA viddhvAnadaddhRRiShTaH pUrayankhaM samantataH || 4||

tathA tau bhRRishasa~Nkruddhau rAkShasendrau mahAbalau |
nirvisheShamayudhyetAM mAyAbhiritaretaram || 5||

mAyAshatasRRijau dRRiptau mohayantau parasparam |
mAyAyuddhe sukushalau mAyAyuddhamayudhyatAm || 6||

yAM yAM ghaTotkacho yuddhe mAyAM darshayate nRRipa |
tAM tAmalambuso rAjanmAyayaiva nijaghnivAn || 7||

taM tathA yudhyamAnaM tu mAyAyuddhavishAradam |
alambusaM rAkShasendraM dRRiShTvAkrudhyanta pANDavAH || 8||

ta enaM bhRRishasa~NkruddhAH sarvataH pravarA rathaiH |
abhyadravanta sa~NkruddhA bhImasenAdayo nRRipa || 9||

ta enaM koShThakIkRRitya rathava.nshena mAriSha |
sarvato vyakiranbANairulkAbhiriva ku~njaram || 10||

sa teShAmastravegaM taM pratihatyAstramAyayA |
tasmAdrathavrajAnmukto vanadAhAdiva dvipaH || 11||

sa visphArya dhanurghoramindrAshanisamasvanam |
mArutiM pa~nchavi.nshatyA bhaimaseniM cha pa~nchabhiH || 12||

yudhiShThiraM tribhirviddhvA sahadevaM cha saptabhiH || 12||

nakulaM cha trisaptatyA drupadeyA.nshcha mAriSha |
pa~nchabhiH pa~nchabhirviddhvA ghoraM nAdaM nanAda ha || 13||

taM bhImaseno navabhiH sahadevashcha pa~nchabhiH |
yudhiShThiraH shatenaiva rAkShasaM pratyavidhyata || 14||

nakulashcha chatuHShaShTyA draupadeyAstribhistribhiH || 14||

haiDimbo rAkShasaM viddhvA yuddhe pa~nchAshatA sharaiH |
punarvivyAdha saptatyA nanAda cha mahAbalaH || 15||

so.atividdho maheShvAsaH sarvatastairmahArathaiH |
prativivyAdha tAnsarvAnpa~nchabhiH pa~nchabhiH sharaiH || 16||

taM kruddhaM rAkShasaM yuddhe pratikruddhastu rAkShasaH |
haiDimbo bharatashreShTha sharairvivyAdha saptabhiH || 17||

so.atividdho balavatA rAkShasendro mahAbalaH |
vyasRRijatsAyakA.nstUrNaM svarNapu~NkhA~nshilAshitAn || 18||

te sharA nataparvANo vivishU rAkShasaM tadA |
ruShitAH pannagA yadvadgirimugrA mahAbalAH || 19||

tataste pANDavA rAjansamantAnnishitA~nsharAn |
preShayAmAsurudvignA haiDimbashcha ghaTotkachaH || 20||

sa vadhyamAnaH samare pANDavairjitakAshibhiH |
dagdhAdrikUTashRRi~NgAbhaM bhinnA~njanachayopamam || 21||

samutkShipya cha bAhubhyAmAvidhya cha punaH punaH |
niShpipeSha kShitau kShipraM pUrNakumbhamivAshmani || 22||

balalAghavasampannaH sampanno vikrameNa cha |
bhaimasenI raNe kruddhaH sarvasainyAnyabhIShayat || 23||

sa visphuTitasarvA~NgashchUrNitAsthivibhUShaNaH |
ghaTotkachena vIreNa hataH sAlakaTa~NkaTaH || 24||

tataH sumanasaH pArthA hate tasminnishAchare |
chukrushuH siMhanAdA.nshcha vAsA.nsyAdudhuvushcha ha || 25||

tAvakAshcha hataM dRRiShTvA rAkShasendraM mahAbalam |
alambusaM bhImarUpaM vishIrNamiva parvatam || 26||

hAhAkAramakurvanta sainyAni bharatarShabha || 26||

janAshcha taddadRRishire rakShaH kautUhalAnvitAH |
yadRRichChayA nipatitaM bhUmAva~NgArakaM yathA || 27||

ghaTotkachastu taddhatvA rakSho balavatAM varam |
mumocha balavannAdaM balaM hatveva vAsavaH || 28||

sa pUjyamAnaH pitRRibhiH sabAndhavai rghaTotkachaH karmaNi duShkare kRRite |
ripuM nihatyAbhinananda vai tadA  alambusaM pakvamalambusaM yathA || 29||

tato ninAdaH sumahAnsamutthitaH  sasha~NkhanAnAvidhabANaghoShavAn |
nishamya taM pratyanada.nstu kauravA stato dhvanirbhuvanamathAspRRishadbhRRisham || 30||

\hrule

\medskip
                  85
\medskip

dhRRitarAShTra uvAcha||

bhAradvAjaM kathaM yuddhe yuyudhAno.abhyavArayat |
sa~njayAchakShva tattvena paraM kautUhalaM hi me || 1||

sa~njaya uvAcha||

shRRiNu rAjanmahAprAj~na sa~NgrAmaM lomaharShaNam |
droNasya pANDavaiH sArdhaM yuyudhAnapurogamaiH || 2||

vadhyamAnaM balaM dRRiShTvA yuyudhAnena mAriSha |
abhyadravatsvayaM droNaH sAtyakiM satyavikramam || 3||

tamApatantaM sahasA bhAradvAjaM mahAratham |
sAtyakiH pa~nchavi.nshatyA kShudrakANAM samArpayat || 4||

droNo.api yudhi vikrAnto yuyudhAnaM samAhitaH |
avidhyatpa~nchabhistUrNaM hemapu~NkhaiH shilAshitaiH || 5||

te varma bhittvA sudRRiDhaM dviShatpishitabhojanAH |
abhyagurdharaNIM rAja~nshvasanta iva pannagAH || 6||

dIrghabAhurabhikruddhastottrArdita iva dvipaH |
droNaM pa~nchAshatAvidhyannArAchairagnisaMnibhaiH || 7||

bhAradvAjo raNe viddho yuyudhAnena satvaram |
sAtyakiM bahubhirbANairyatamAnamavidhyata || 8||

tataH kruddho maheShvAso bhUya eva mahAbalaH |
sAtvataM pIDayAmAsa shatena nataparvaNA || 9||

sa vadhyamAnaH samare bhAradvAjena sAtyakiH |
nAbhyapadyata kartavyaM ki~nchideva vishAM pate || 10||

viShaNNavadanashchApi yuyudhAno.abhavannRRipa |
bhAradvAjaM raNe dRRiShTvA visRRijantaM shitA~nsharAn || 11||

taM tu samprekShya te putrAH sainikAshcha vishAM pate |
prahRRiShTamanaso bhUtvA siMhavadvyanadanmuhuH || 12||

taM shrutvA ninadaM ghoraM pIDyamAnaM cha mAdhavam |
yudhiShThiro.abravIdrAjansarvasainyAni bhArata || 13||

eSha vRRiShNivaro vIraH sAtyakiH satyakarmakRRit |
grasyate yudhi vIreNa bhAnumAniva rAhuNA || 14||

abhidravata gachChadhvaM sAtyakiryatra yudhyate || 14||

dhRRiShTadyumnaM cha pA~nchAlyamidamAha janAdhipa |
abhidrava drutaM droNaM kiM nu tiShThasi pArShata || 15||

na pashyasi bhayaM ghoraM droNAnnaH samupasthitam || 15||

asau droNo maheShvAso yuyudhAnena sa.nyuge |
krIDate sUtrabaddhena pakShiNA bAlako yathA || 16||

tatraiva sarve gachChantu bhImasenamukhA rathAH |
tvayaiva sahitA yattA yuyudhAnarathaM prati || 17||

pRRiShThato.anugamiShyAmi tvAmahaM sahasainikaH |
sAtyakiM mokShayasvAdya yamadaMShTrAntaraM gatam || 18||

evamuktvA tato rAjA sarvasainyena pANDavaH |
abhyadravadraNe droNaM yuyudhAnasya kAraNAt || 19||

tatrArAvo mahAnAsIddroNamekaM yuyutsatAm |
pANDavAnAM cha bhadraM te sRRi~njayAnAM cha sarvashaH || 20||

te sametya naravyAghrA bhAradvAjaM mahAratham |
abhyavarSha~nsharaistIkShNaiH ka~NkabarhiNavAjitaiH || 21||

smayanneva tu tAnvIrAndroNaH pratyagrahItsvayam |
atithInAgatAnyadvatsalilenAsanena cha || 22||

tarpitAste sharaistasya bhAradvAjasya dhanvinaH |
AtitheyagRRihaM prApya nRRipate.atithayo yathA || 23||

bhAradvAjaM cha te sarve na shekuH prativIkShitum |
madhya.ndinamanuprAptaM sahasrA.nshumiva prabho || 24||

tA.nstu sarvAnmaheShvAsAndroNaH shastrabhRRitAM varaH |
atApayachCharavrAtairgabhastibhirivA.nshumAn || 25||

vadhyamAnA raNe rAjanpANDavAH sRRi~njayAstathA |
trAtAraM nAdhyagachChanta pa~NkamagnA iva dvipAH || 26||

droNasya cha vyadRRishyanta visarpanto mahAsharAH |
ghabhastaya ivArkasya pratapantaH samantataH || 27||

tasmindroNena nihatAH pA~nchAlAH pa~nchavi.nshatiH |
mahArathasamAkhyAtA dhRRiShTadyumnasya saMmatAH || 28||

pANDUnAM sarvasainyeShu pA~nchAlAnAM tathaiva cha |
droNaM sma dadRRishuH shUraM vinighnantaM varAnvarAn || 29||

kekayAnAM shataM hatvA vidrAvya cha samantataH |
droNastasthau mahArAja vyAditAsya ivAntakaH || 30||

pA~nchAlAnsRRi~njayAnmatsyAnkekayAnpANDavAnapi |
droNo.ajayanmahAbAhuH shatasho.atha sahasrashaH || 31||

teShAM samabhavachChabdo vadhyatAM droNasAyakaiH |
vanaukasAmivAraNye dahyatAM dhUmaketunA || 32||

tatra devAH sagandharvAH pitarashchAbruvannRRipa |
ete dravanti pA~nchAlAH pANDavAshcha sasainikAH || 33||

taM tathA samare droNaM nighnantaM somakAnraNe |
na chApyabhiyayuH kechidapare naiva vivyadhuH || 34||

vartamAne tathA raudre tasminvIravarakShaye |
ashRRiNotsahasA pArthaH pA~nchajanyasya nisvanam || 35||

pUrito vAsudevena sha~NkharATsvanate bhRRisham |
yudhyamAneShu vIreShu saindhavasyAbhirakShiShu || 36||

nadatsu dhArtarAShTreShu vijayasya rathaM prati || 36||

gANDIvasya cha nirghoShe vipranaShTe samantataH |
kashmalAbhihato rAjA chintayAmAsa pANDavaH || 37||

na nUnaM svasti pArthasya yathA nadati sha~NkharAT |
kauravAshcha yathA hRRiShTA vinadanti muhurmuhuH || 38||

evaM sa~nchintayitvA tu vyAkulenAntarAtmanA |
ajAtashatruH kaunteyaH sAtvataM pratyabhAShata || 39||

bAShpagadgadayA vAchA muhyamAno muhurmuhuH |
kRRityasyAnantarApekShI shaineyaM shinipu~Ngavam || 40||

yaH sa dharmaH purA dRRiShTaH sadbhiH shaineya shAshvataH |
sAmparAye suhRRitkRRitye tasya kAlo.ayamAgataH || 41||

sarveShvapi cha yodheShu chintaya~nshinipu~Ngava |
tvattaH suhRRittamaM ka~nchinnAbhijAnAmi sAtyake || 42||

yo hi prItamanA nityaM yashcha nityamanuvrataH |
sa kArye sAmparAye tu niyojya iti me matiH || 43||

yathA cha keshavo nityaM pANDavAnAM parAyaNam |
tathA tvamapi vArShNeya kRRiShNatulyaparAkramaH || 44||

so.ahaM bhAraM samAdhAsye tvayi taM voDhumarhasi |
abhiprAyaM cha me nityaM na vRRithA kartumarhasi || 45||

sa tvaM bhrAturvayasyasya gurorapi cha sa.nyuge |
kuru kRRichChre sahAyArthamarjunasya nararShabha || 46||

tvaM hi satyavrataH shUro mitrANAmabhaya~NkaraH |
loke vikhyAyase vIra karmabhiH satyavAgiti || 47||

yo hi shaineya mitrArthe yudhyamAnastyajettanum |
pRRithivIM vA dvijAtibhyo yo dadyAtsamameva tat || 48||

shrutAshcha bahavo.asmAbhI rAjAno ye divaM gatAH |
dattvemAM pRRithivIM kRRitsnAM brAhmaNebhyo yathAvidhi || 49||

evaM tvAmapi dharmAtmanprayAche.ahaM kRRitA~njaliH |
pRRithivIdAnatulyaM syAdadhikaM vA phalaM vibho || 50||

eka eva sadA kRRiShNo mitrANAmabhaya~NkaraH |
raNe santyajati prANAndvitIyastvaM cha sAtyake || 51||

vikrAntasya cha vIrasya yuddhe prArthayato yashaH |
shUra eva sahAyaH syAnnetaraH prAkRRito janaH || 52||

IdRRishe tu parAmarde vartamAnasya mAdhava |
tvadanyo hi raNe goptA vijayasya na vidyate || 53||

shlAghanneva hi karmANi shatashastava pANDavaH |
mama sa~njanayanharShaM punaH punarakIrtayat || 54||

laghvastrashchitrayodhI cha tathA laghuparAkramaH |
prAj~naH sarvAstravichChUro muhyate na cha sa.nyuge || 55||

mahAskandho mahorasko mahAbAhurmahAdhanuH |
mahAbalo mahAvIryaH sa mahAtmA mahArathaH || 56||

shiShyo mama sakhA chaiva priyo.asyAhaM priyashcha me |
yuyudhAnaH sahAyo me pramathiShyati kauravAn || 57||

asmadarthaM cha rAjendra saMnahyedyadi keshavaH |
rAmo vApyaniruddho vA pradyumno vA mahArathaH || 58||

gado vA sAraNo vApi sAmbo vA saha vRRiShNibhiH |
sahAyArthaM mahArAja sa~NgrAmottamamUrdhani || 59||

tathApyahaM naravyAghraM shaineyaM satyavikramam |
sAhAyye viniyokShyAmi nAsti me.anyo hi tatsamaH || 60||

iti dvaitavane tAta mAmuvAcha dhana~njayaH |
parokShaM tvadguNA.nstathyAnkathayannAryasa.nsadi || 61||

tasya tvamevaM sa~NkalpaM na vRRithA kartumarhasi |
dhana~njayasya vArShNeya mama bhImasya chobhayoH || 62||

yachchApi tIrthAni charannagachChaM dvArakAM prati |
tatrAhamapi te bhaktimarjunaM prati dRRiShTavAn || 63||

na tatsauhRRidamanyeShu mayA shaineya lakShitam |
yathA tvamasmAnbhajase vartamAnAnupaplave || 64||

so.abhijAtyA cha bhaktyA cha sakhyasyAchAryakasya cha |
sauhRRidasya cha vIryasya kulInatvasya mAdhava || 65||

satyasya cha mahAbAho anukampArthameva cha |
anurUpaM maheShvAsa karma tvaM kartumarhasi || 66||

soyodhano hi sahasA gato droNena da.nshitaH |
pUrvameva tu yAtAste kauravANAM mahArathAH || 67||

sumahAnninadashchaiva shrUyate vijayaM prati |
sa shaineya javenAtra gantumarhasi mAdhava || 68||

bhImaseno vayaM chaiva sa.nyattAH sahasainikAH |
droNamAvArayiShyAmo yadi tvAM prati yAsyati || 69||

pashya shaineya sainyAni dravamANAni sa.nyuge |
mahAntaM cha raNe shabdaM dIryamANAM cha bhAratIm || 70||

mahAmArutavegena samudramiva parvasu |
dhArtarAShTrabalaM tAta vikShiptaM savyasAchinA || 71||

rathairviparidhAvadbhirmanuShyaishcha hayaishcha ha |
sainyaM rajaHsamuddhUtametatsamparivartate || 72||

sa.nvRRitaH sindhusauvIrairnakharaprAsayodhibhiH |
atyantApachitaiH shUraiH phalgunaH paravIrahA || 73||

naitadbalamasa.nvArya shakyo hantuM jayadrathaH |
ete hi saindhavasyArthe sarve santyaktajIvitAH || 74||

sharashaktidhvajavanaM hayanAgasamAkulam |
pashyaitaddhArtarAShTrANAmanIkaM sudurAsadam || 75||

shRRiNu dundubhinirghoShaM sha~NkhashabdA.nshcha puShkalAn |
siMhanAdaravA.nshchaiva rathanemisvanA.nstathA || 76||

nAgAnAM shRRiNu shabdaM cha pattInAM cha sahasrashaH |
sAdinAM dravatAM chaiva shRRiNu kampayatAM mahIm || 77||

purastAtsaindhavAnIkaM droNAnIkasya pRRiShThataH |
bahutvAddhi naravyAghra devendramapi pIDayet || 78||

aparyante bale magno jahyAdapi cha jIvitam |
tasmi.nshcha nihate yuddhe kathaM jIveta mAdRRishaH || 79||

sarvathAhamanuprAptaH sukRRichChraM bata jIvitam || 79||

shyAmo yuvA guDAkesho darshanIyashcha pANDavaH |
laghvastrashchitrayodhI cha praviShTastAta bhAratIm || 80||

sUryodaye mahAbAhurdivasashchAtivartate |
tanna jAnAmi vArShNeya yadi jIvati vA na vA || 81||

kurUNAM chApi tatsainyaM sAgarapratimaM mahat || 81||

eka eva cha bIbhatsuH praviShTastAta bhAratIm |
aviShahyAM mahAbAhuH surairapi mahAmRRidhe || 82||

na cha me vartate buddhiradya yuddhe katha~nchana |
droNo.api rabhaso yuddhe mama pIDayate balam || 83||

pratyakShaM te mahAbAho yathAsau charati dvijaH || 83||

yugapachcha sametAnAM kAryANAM tvaM vichakShaNaH |
mahArthaM laghusa.nyuktaM kartumarhasi mAdhava || 84||

tasya me sarvakAryeShu kAryametanmataM sadA |
arjunasya paritrANaM kartavyamiti sa.nyuge || 85||

nAhaM shochAmi dAshArhaM goptAraM jagataH prabhum |
sa hi shakto raNe tAta trI.NllokAnapi sa~NgatAn || 86||

vijetuM puruShavyAghra satyametadbravImi te |
kiM punardhArtarAShTrasya balametatsudurbalam || 87||

arjunastveva vArShNeya pIDito bahubhiryudhi |
prajahyAtsamare prANA.nstasmAdvindAmi kashmalam || 88||

tasya tvaM padavIM gachCha gachCheyustvAdRRishA yathA |
tAdRRishasyedRRishe kAle mAdRRishenAbhichoditaH || 89||

raNe vRRiShNipravIrANAM dvAvevAtirathau smRRitau |
pradyumnashcha mahAbAhustvaM cha sAtvata vishrutaH || 90||

astre nArAyaNasamaH sa~NkarShaNasamo bale |
vIratAyAM naravyAghra dhana~njayasamo hyasi || 91||

bhIShmadroNAvatikramya sarvayuddhavishAradam |
tvAmadya puruShavyAghraM loke santaH prachakShate || 92||

nAsAdhyaM vidyate loke sAtyakeriti mAdhava |
tattvAM yadabhivakShyAmi tatkuruShva mahAbala || 93||

sambhAvanA hi lokasya tava pArthasya chobhayoH |
nAnyathA tAM mahAbAho samprakartumihArhasi || 94||

parityajya priyAnprANAnraNe vichara vIravat |
na hi shaineya dAshArhA raNe rakShanti jIvitam || 95||

ayuddhamanavasthAnaM sa~NgrAme cha palAyanam |
bhIrUNAmasatAM mArgo naiSha dAshArhasevitaH || 96||

tavArjuno gurustAta dharmAtmA shinipu~Ngava |
vAsudevo gurushchApi tava pArthasya dhImataH || 97||

kAraNadvayametaddhi jAnAnastvAhamabruvam |
mAvama.nsthA vacho mahyaM gurustava gurorhyaham || 98||

vAsudevamataM chaitanmama chaivArjunasya cha |
satyametanmayoktaM te yAhi yatra dhana~njayaH || 99||

etadvachanamAj~nAya mama satyaparAkrama |
pravishaitadbalaM tAta dhArtarAShTrasya durmateH || 100||

pravishya cha yathAnyAyaM sa~Ngamya cha mahArathaiH |
yathArhamAtmanaH karma raNe sAtvata darshaya || 101||

\hrule

\medskip
                  86
\medskip

sa~njaya uvAcha||

prItiyuktaM cha hRRidyaM cha madhurAkSharameva cha |
kAlayuktaM cha chitraM cha svatayA chAbhibhAShitam || 1||

dharmarAjasya tadvAkyaM nishamya shinipu~NgavaH |
sAtyakirbharatashreShTha pratyuvAcha yudhiShThiram || 2||

shrutaM te gadato vAkyaM sarvametanmayAchyuta |
nyAyayuktaM cha chitraM cha phalgunArthe yashaskaram || 3||

eva.nvidhe tathA kAle madRRishaM prekShya saMmatam |
vaktumarhasi rAjendra yathA pArthaM tathaiva mAm || 4||

na me dhana~njayasyArthe prANA rakShyAH katha~nchana |
tvatprayuktaH punarahaM kiM na kuryAM mahAhave || 5||

lokatrayaM yodhayeyaM sadevAsuramAnuSham |
tvatprayukto narendreha kimutaitatsudurbalam || 6||

suyodhanabalaM tvadya yodhayiShye samantataH |
vijeShye cha raNe rAjansatyametadbravImi te || 7||

kushalyahaM kushalinaM samAsAdya dhana~njayam |
hate jayadrathe rAjanpunareShyAmi te.antikam || 8||

avashyaM tu mayA sarvaM vij~nApyastvaM narAdhipa |
vAsudevasya yadvAkyaM phalgunasya cha dhImataH || 9||

dRRiDhaM tvabhiparIto.ahamarjunena punaH punaH |
madhye sarvasya sainyasya vAsudevasya shRRiNvataH || 10||

adya mAdhava rAjAnamapramatto.anupAlaya |
AryAM yuddhe matiM kRRitvA yAvaddhanmi jayadratham || 11||

tvayi vAhaM mahAbAho pradyumne vA mahArathe |
nRRipaM nikShipya gachCheyaM nirapekSho jayadratham || 12||

jAnIShe hi raNe droNaM rabhasaM shreShThasaMmatam |
pratij~nA chApi te nityaM shrutA droNasya mAdhava || 13||

grahaNaM dharmarAjasya bhAradvAjo.anugRRidhyati |
shaktashchApi raNe droNo nigRRihItuM yudhiShThiram || 14||

evaM tvayi samAdhAya dharmarAjaM narottamam |
ahamadya gamiShyAmi saindhavasya vadhAya hi || 15||

jayadrathamahaM hatvA dhruvameShyAmi mAdhava |
dharmarAjaM yathA droNo nigRRihNIyAdraNe balAt || 16||

nigRRihIte narashreShThe bhAradvAjena mAdhava |
saindhavasya vadho na syAnmamAprItistathA bhavet || 17||

evaM gate narashreShTha pANDave satyavAdini |
asmAkaM gamanaM vyaktaM vanaM prati bhavetpunaH || 18||

so.ayaM mama jayo vyaktaM vyartha eva bhaviShyati |
yadi droNo raNe kruddho nigRRihNIyAdyudhiShThiram || 19||

sa tvamadya mahAbAho priyArthaM mama mAdhava |
jayArthaM cha yashorthaM cha rakSha rAjAnamAhave || 20||

sa bhavAnmayi nikShepo nikShiptaH savyasAchinA |
bhAradvAjAdbhayaM nityaM pashyamAnena te prabho || 21||

tasyApi cha mahAbAho nityaM pashyati sa.nyuge |
nAnyaM hi pratiyoddhAraM raukmiNeyAdRRite prabho || 22||

mAM vApi manyate yuddhe bhAradvAjasya dhImataH || 22||

so.ahaM sambhAvanAM chaitAmAchAryavachanaM cha tat |
pRRiShThato notsahe kartuM tvAM vA tyaktuM mahIpate || 23||

AchAryo laghuhastatvAdabhedyakavachAvRRitaH |
upalabhya raNe krIDedyathA shakuninA shishuH || 24||

yadi kArShNirdhanuShpANiriha syAnmakaradhvajaH |
tasmai tvAM visRRijeyaM vai sa tvAM rakShedyathArjunaH || 25||

kuru tvamAtmano guptiM kaste goptA gate mayi |
yaH pratIyAdraNe droNaM yAvadgachChAmi pANDavam || 26||

mA cha te bhayamadyAstu rAjannarjunasambhavam |
na sa jAtu mahAbAhurbhAramudyamya sIdati || 27||

ye cha sauvIrakA yodhAstathA saindhavapauravAH |
udIchyA dAkShiNAtyAshcha ye chAnye.api mahArathAH || 28||

ye cha karNamukhA rAjanrathodArAH prakIrtitAH |
ete.arjunasya kruddhasya kalAM nArhanti ShoDashIm || 29||

udyuktA pRRithivI sarvA sasurAsuramAnuShA |
sarAkShasagaNA rAjansakiMnaramahoragA || 30||

ja~NgamAH sthAvaraiH sArdhaM nAlaM pArthasya sa.nyuge |
evaM j~nAtvA mahArAja vyetu te bhIrdhana~njaye || 31||

yatra vIrau maheShvAsau kRRiShNau satyaparAkramau |
na tatra karmaNo vyApatkatha~nchidapi vidyate || 32||

daivaM kRRitAstratAM yogamamarShamapi chAhave |
kRRitaj~natAM dayAM chaiva bhrAtustvamanuchintaya || 33||

mayi chApyapayAte vai gachChamAne.arjunaM prati |
droNe chitrAstratAM sa~Nkhye rAja.nstvamanuchintaya || 34||

AchAryo hi bhRRishaM rAjannigrahe tava gRRidhyati |
pratij~nAmAtmano rakShansatyAM kartuM cha bhArata || 35||

kuruShvAdyAtmano guptiM kaste goptA gate mayi |
yasyAhaM pratyayAtpArtha gachCheyaM phalgunaM prati || 36||

na hyahaM tvA mahArAja anikShipya mahAhave |
kvachidyAsyAmi kauravya satyametadbravImi te || 37||

etadvichArya bahusho buddhyA buddhimatAM vara |
dRRiShTvA shreyaH paraM buddhyA tato rAjanprashAdhi mAm || 38||

yudhiShThira uvAcha||

evametanmahAbAho yathA vadasi mAdhava |
na tu me shudhyate bhAvaH shvetAshvaM prati mAriSha || 39||

kariShye paramaM yatnamAtmano rakShaNaM prati |
gachCha tvaM samanuj~nAto yatra yAto dhana~njayaH || 40||

Atmasa.nrakShaNaM sa~Nkhye gamanaM chArjunaM prati |
vichAryaitaddvayaM buddhyA gamanaM tatra rochaye || 41||

sa tvamAtiShTha yAnAya yatra yAto dhana~njayaH |
mamApi rakShaNaM bhImaH kariShyati mahAbalaH || 42||

pArShatashcha sasodaryaH pArthivAshcha mahAbalAH |
draupadeyAshcha mAM tAta rakShiShyanti na sa.nshayaH || 43||

kekayA bhrAtaraH pa~ncha rAkShasashcha ghaTotkachaH |
virATo drupadashchaiva shikhaNDI cha mahArathaH || 44||

dhRRiShTaketushcha balavAnkuntibhojashcha mAriSha |
nakulaH sahadevashcha pA~nchAlAH sRRi~njayAstathA || 45||

ete samAhitAstAta rakShiShyanti na sa.nshayaH || 45||

na droNaH saha sainyena kRRitavarmA cha sa.nyuge |
samAsAdayituM shakto na cha mAM dharShayiShyati || 46||

dhRRiShTadyumnashcha samare droNaM kruddhaM parantapaH |
vArayiShyati vikramya veleva makarAlayam || 47||

yatra sthAsyati sa~NgrAme pArShataH paravIrahA |
na droNasainyaM balavatkrAmettatra katha~nchana || 48||

eSha droNavinAshAya samutpanno hutAshanAt |
kavachI sa sharI khaDgI dhanvI cha varabhUShaNaH || 49||

vishrabdho gachCha shaineya mA kArShIrmayi sambhramam |
dhRRiShTadyumno raNe kruddho droNamAvArayiShyati || 50||

\hrule

\medskip
                  87
\medskip

sa~njaya uvAcha||

dharmarAjasya tadvAkyaM nishamya shinipu~NgavaH |
pArthAchcha bhayamAsha~NkanparityAgAnmahIpateH || 1||

apavAdaM hyAtmanashcha lokAdrakShanvisheShataH |
na mAM bhIta iti brUyurAyAntaM phalgunaM prati || 2||

nishchitya bahudhaivaM sa sAtyakiryuddhadurmadaH |
dharmarAjamidaM vAkyamabravItpuruSharShabha || 3||

kRRitAM chenmanyase rakShAM svasti te.astu vishAM pate |
anuyAsyAmi bIbhatsuM kariShye vachanaM tava || 4||

na hi me pANDavAtkashchittriShu lokeShu vidyate |
yo vai priyataro rAjansatyametadbravImi te || 5||

tasyAhaM padavIM yAsye sa.ndeshAttava mAnada |
tvatkRRite na cha me ki~nchidakartavyaM katha~nchana || 6||

yathA hi me gurorvAkyaM vishiShTaM dvipadAM vara |
tathA tavApi vachanaM vishiShTatarameva me || 7||

priye hi tava vartete bhrAtarau kRRiShNapANDavau |
tayoH priye sthitaM chaiva viddhi mAM rAjapu~Ngava || 8||

tavAj~nAM shirasA gRRihya pANDavArthamahaM prabho |
bhittvedaM durbhidaM sainyaM prayAsye narasattama || 9||

droNAnIkaM vishAmyeSha kruddho jhaSha ivArNavam |
tatra yAsyAmi yatrAsau rAjanrAjA jayadrathaH || 10||

yatra senAM samAshritya bhItastiShThati pANDavAt |
gupto rathavarashreShThairdrauNikarNakRRipAdibhiH || 11||

itastriyojanaM manye tamadhvAnaM vishAM pate |
yatra tiShThati pArtho.asau jayadrathavadhodyataH || 12||

triyojanagatasyApi tasya yAsyAmyahaM padam |
AsaindhavavadhAdrAjansudRRiDhenAntarAtmanA || 13||

anAdiShTastu guruNA ko nu yudhyeta mAnavaH |
AdiShTastu tvayA rAjanko na yudhyeta mAdRRishaH || 14||

abhijAnAmi taM deshaM yatra yAsyAmyahaM prabho || 14||

huDashaktigadAprAsakhaDgacharmarShTitomaram |
iShvastravarasambAdhaM kShobhayiShye balArNavam || 15||

yadetatku~njarAnIkaM sAhasramanupashyasi |
kulama~njanakaM nAma yatraite vIryashAlinaH || 16||

AsthitA bahubhirmlechChairyuddhashauNDaiH prahAribhiH |
nAgA meghanibhA rAjankSharanta iva toyadAH || 17||

naite jAtu nivarteranpreShitA hastisAdibhiH |
anyatra hi vadhAdeShAM nAsti rAjanparAjayaH || 18||

atha yAnrathino rAjansamantAdanupashyasi |
ete rukmarathA nAma rAjaputrA mahArathAH || 19||

ratheShvastreShu nipuNA nAgeShu cha vishAM pate |
dhanurvede gatAH pAraM muShTiyuddhe cha kovidAH || 20||

gadAyuddhavisheShaj~nA niyuddhakushalAstathA |
khaDgapraharaNe yuktAH sampAte chAsicharmaNoH || 21||

shUrAshcha kRRitavidyAshcha spardhante cha parasparam |
nityaM cha samare rAjanvijigIShanti mAnavAn || 22||

karNena vijitA rAjanduHshAsanamanuvratAH |
etA.nstu vAsudevo.api rathodArAnprasha.nsati || 23||

satataM priyakAmAshcha karNasyaite vashe sthitAH |
tasyaiva vachanAdrAjannivRRittAH shvetavAhanAt || 24||

te na kShatA na cha shrAntA dRRiDhAvaraNakArmukAH |
madarthaM viShThitA nUnaM dhArtarAShTrasya shAsanAt || 25||

etAnpramathya sa~NgrAme priyArthaM tava kaurava |
prayAsyAmi tataH pashchAtpadavIM savyasAchinaH || 26||

yA.nstvetAnaparAnrAjannAgAnsaptashatAni cha |
prekShase varmasa~nChannAnkirAtaiH samadhiShThitAn || 27||

kirAtarAjo yAnprAdAdgRRihItaH savyasAchinA |
svala~NkRRitA.nstathA preShyAnichCha~njIvitamAtmanaH || 28||

Asannete purA rAja.nstava karmakarA dRRiDham |
tvAmevAdya yuyutsante pashya kAlasya paryayam || 29||

teShAmete mahAmAtrAH kirAtA yuddhadurmadAH |
hastishikShAvidashchaiva sarve chaivAgniyonayaH || 30||

ete vinirjitAH sarve sa~NgrAme savyasAchinA |
madarthamadya sa.nyattA duryodhanavashAnugAH || 31||

etAnbhittvA sharai rAjankirAtAnyuddhadurmadAn |
saindhavasya vadhe yuktamanuyAsyAmi pANDavam || 32||

ye tvete sumahAnAgA a~njanasya kulodbhavAH |
karkashAshcha vinItAshcha prabhinnakaraTAmukhAH || 33||

jAmbUnadamayaiH sarvairvarmabhiH suvibhUShitAH |
labdhalakShyA raNe rAjannairAvaNasamA yudhi || 34||

uttarAtparvatAdete tIkShNairdasyubhirAsthitAH |
karkashaiH pravarairyodhaiH kArShNAyasatanuchChadaiH || 35||

santi goyonayashchAtra santi vAnarayonayaH |
anekayonayashchAnye tathA mAnuShayonayaH || 36||

anIkamasatAmetaddhUmavarNamudIryate |
mlechChAnAM pApakartR^INAM himavaddurgavAsinAm || 37||

etadduryodhano labdhvA samagraM nAgamaNDalam |
kRRipaM cha saumadattiM cha droNaM cha rathinAM varam || 38||

sindhurAjaM tathA karNamavamanyata pANDavAn |
kRRitArthamatha chAtmAnaM manyate kAlachoditaH || 39||

te cha sarve.anusamprAptA mama nArAchagocharam |
na vimokShyanti kaunteya yadyapi syurmanojavAH || 40||

tena sambhAvitA nityaM paravIryopajIvinA |
vinAshamupayAsyanti machCharaughanipIDitAH || 41||

ye tvete rathino rAjandRRishyante kA~nchanadhvajAH |
ete durvAraNA nAma kAmbojA yadi te shrutAH || 42||

shUrAshcha kRRitavidyAshcha dhanurvede cha niShThitAH |
saMhatAshcha bhRRishaM hyete anyonyasya hitaiShiNaH || 43||

akShauhiNyashcha sa.nrabdhA dhArtarAShTrasya bhArata |
yattA madarthaM tiShThanti kuruvIrAbhirakShitAH || 44||

apramattA mahArAja mAmeva pratyupasthitAH |
tA.nstvahaM pramathiShyAmi tRRiNAnIva hutAshanaH || 45||

tasmAtsarvAnupAsa~NgAnsarvopakaraNAni cha |
rathe kurvantu me rAjanyathAvadrathakalpakAH || 46||

asmi.nstu khalu sa~NgrAme grAhyaM vividhamAyudham |
yathopadiShTamAchAryaiH kAryaH pa~nchaguNo rathaH || 47||

kAmbojairhi sameShyAmi kruddhairAshIviShopamaiH |
nAnAshastrasamAvApairvividhAyudhayodhibhiH || 48||

kirAtaishcha sameShyAmi viShakalpaiH prahAribhiH |
lAlitaiH satataM rAj~nA duryodhanahitaiShibhiH || 49||

shakaishchApi sameShyAmi shakratulyaparAkramaiH |
agnikalpairdurAdharShaiH pradIptairiva pAvakaiH || 50||

tathAnyairvividhairyodhaiH kAlakalpairdurAsadaiH |
sameShyAmi raNe rAjanbahubhiryuddhadurmadaiH || 51||

tasmAdvai vAjino mukhyA vishrAntAH shubhalakShaNAH |
upAvRRittAshcha pItAshcha punaryujyantu me rathe || 52||

tasya sarvAnupAsa~NgAnsarvopakaraNAni cha |
rathe prAsthApayadrAjA shastrANi vividhAni cha || 53||

tatastAnsarvato muktvA sadashvA.nshchaturo janAH |
rasavatpAyayAmAsuH pAnaM madasamIriNam || 54||

pItopavRRittAnsnAtA.nshcha jagdhAnnAnsamala~NkRRitAn |
vinItashalyA.nsturagA.nshchaturo hemamAlinaH || 55||

tAnyattAnrukmavarNAbhAnvinItA~nshIghragAminaH |
saMhRRiShTamanaso.avyagrAnvidhivatkalpite rathe || 56||

mahAdhvajena siMhena hemakesaramAlinA |
sa.nvRRite ketanairhemairmaNividrumachitritaiH || 57||

pANDurAbhraprakAshAbhiH patAkAbhirala~NkRRite || 57||

hemadaNDochChritachChatre bahushastraparichChade |
yojayAmAsa vidhivaddhemabhANDavibhUShitAn || 58||

dArukasyAnujo bhrAtA sUtastasya priyaH sakhA |
nyavedayadrathaM yuktaM vAsavasyeva mAtaliH || 59||

tataH snAtaH shuchirbhUtvA kRRitakautukama~NgalaH |
snAtakAnAM sahasrasya svarNaniShkAnadApayat || 60||

AshIrvAdaiH pariShvaktaH sAtyakiH shrImatAM varaH || 60||

tataH sa madhuparkArhaH pItvA kailAvataM madhu |
lohitAkSho babhau tatra madavihvalalochanaH || 61||

Alabhya vIrakA.nsyaM cha harSheNa mahatAnvitaH |
dviguNIkRRitatejA hi prajvalanniva pAvakaH || 62||

utsa~Nge dhanurAdAya sasharaM rathinAM varaH || 62||

kRRitasvastyayano vipraiH kavachI samala~NkRRitaH |
lAjairgandhaistathA mAlyaiH kanyAbhishchAbhinanditaH || 63||

yudhiShThirasya charaNAvabhivAdya kRRitA~njaliH |
tena mUrdhanyupAghrAta Aruroha mahAratham || 64||

tataste vAjino hRRiShTAH supuShTA vAtaraMhasaH |
ajayyA jaitramUhustaM vikurvantaH sma saindhavAH || 65||

atha harShaparItA~NgaH sAtyakirbhImamabravIt |
tvaM bhIma rakSha rAjAnametatkAryatamaM hi te || 66||

ahaM bhittvA pravekShyAmi kAlapakvamidaM balam |
AyatyAM cha tadAtve cha shreyo rAj~no.abhirakShaNam || 67||

jAnIShe mama vIryaM tvaM tava chAhamari.ndama |
tasmAdbhIma nivartasva mama chedichChasi priyam || 68||

tathoktaH sAtyakiM prAha vraja tvaM kAryasiddhaye |
ahaM rAj~naH kariShyAmi rakShAM puruShasattama || 69||

evamuktaH pratyuvAcha bhImasenaM sa mAdhavaH |
gachCha gachCha drutaM pArtha dhruvo.adya vijayo mama || 70||

yanme snigdho.anuraktashcha tvamadya vashagaH sthitaH |
nimittAni cha dhanyAni yathA bhIma vadanti me || 71||

nihate saindhave pApe pANDavena mahAtmanA |
pariShvajiShye rAjAnaM dharmAtmAnaM na sa.nshayaH || 72||

etAvaduktvA bhImaM tu visRRijya cha mahAmanAH |
sampraikShattAvakaM sainyaM vyAghro mRRigagaNAniva || 73||

taM dRRiShTvA pravivikShantaM sainyaM tava janAdhipa |
bhUya evAbhavanmUDhaM subhRRishaM chApyakampata || 74||

tataH prayAtaH sahasA sainyaM tava sa sAtyakiH |
didRRikShurarjunaM rAjandharmarAjasya shAsanAt || 75||

\hrule

\medskip
                  88
\medskip

sa~njaya uvAcha||

prayAte tava sainyaM tu yuyudhAne yuyutsayA |
dharmarAjo mahArAja svenAnIkena sa.nvRRitaH || 1||

prAyAddroNarathaprepsuryuyudhAnasya pRRiShThataH || 1||

tataH pA~nchAlarAjasya putraH samaradurmadaH |
prAkroshatpANDavAnIke vasudAnashcha pArthivaH || 2||

AgachChata praharata drutaM viparidhAvata |
yathA sukhena gachCheta sAtyakiryuddhadurmadaH || 3||

mahArathA hi bahavo yatiShyantyasya nirjaye |
iti bruvanto vegena samApeturbalaM tava || 4||

vayaM pratijigIShantastatra tAnsamabhidrutAH |
tataH shabdo mahAnAsIdyuyudhAnarathaM prati || 5||

prakampyamAnA mahatI tava putrasya vAhinI |
sAtvatena mahArAja shatadhAbhivyadIryata || 6||

tasyAM vidIryamANAyAM shineH pautro mahArathaH |
sapta vIrAnmaheShvAsAnagrAnIke vyapothayat || 7||

te bhItA mRRidyamAnAshcha pramRRiShTA dIrghabAhunA |
AyodhanaM jahurvIrA dRRiShTvA tamatimAnuSham || 8||

rathairvimathitAkShaishcha bhagnanIDaishcha mAriSha |
chakrairvimathitaishChinnairdhvajaishcha vinipAtitaiH || 9||

anukarShaiH patAkAbhiH shirastrANaiH sakA~nchanaiH |
bAhubhishchandanAdigdhaiH sA~Ngadaishcha vishAM pate || 10||

hastihastopamaishchApi bhujagAbhogasaMnibhaiH |
UrubhiH pRRithivI ChannA manujAnAM narottama || 11||

shashA~NkasaMnikAshaishcha vadanaishchArukuNDalaiH |
patitairvRRiShabhAkShANAM babhau bhArata medinI || 12||

gajaishcha bahudhA ChinnaiH shayAnaiH parvatopamaiH |
rarAjAtibhRRishaM bhUmirvikIrNairiva parvataiH || 13||

tapanIyamayairyoktrairmuktAjAlavibhUShitaiH |
urashChadairvichitraishcha vyashobhanta tura~NgamAH || 14||

gatasattvA mahIM prApya pramRRiShTA dIrghabAhunA || 14||

nAnAvidhAni sainyAni tava hatvA tu sAtvataH |
praviShTastAvakaM sainyaM drAvayitvA chamUM bhRRisham || 15||

tatastenaiva mArgeNa yena yAto dhana~njayaH |
iyeSha sAtyakirgantuM tato droNena vAritaH || 16||

bharadvAjaM samAsAdya yuyudhAnastu mAriSha |
nAbhyavartata sa~Nkruddho velAmiva jalAshayaH || 17||

nivArya tu raNe droNo yuyudhAnaM mahAratham |
vivyAdha nishitairbANaiH pa~nchabhirmarmabhedibhiH || 18||

sAtyakistu raNe droNaM rAjanvivyAdha saptabhiH |
hemapu~NkhaiH shilAdhautaiH ka~NkabarhiNavAjitaiH || 19||

taM ShaDbhiH sAyakairdroNaH sAshvayantAramArdayat |
sa taM na mamRRiShe droNaM yuyudhAno mahArathaH || 20||

siMhanAdaM tataH kRRitvA droNaM vivyAdha sAtyakiH |
dashabhiH sAyakaishchAnyaiH ShaDbhiraShTAbhireva cha || 21||

yuyudhAnaH punardroNaM vivyAdha dashabhiH sharaiH |
ekena sArathiM chAsya chaturbhishchaturo hayAn || 22||

dhvajamekena bANena vivyAdha yudhi mAriSha || 22||

taM droNaH sAshvayantAraM sarathadhvajamAshugaiH |
tvaranprAchChAdayadbANaiH shalabhAnAmiva vrajaiH || 23||

tathaiva yuyudhAno.api droNaM bahubhirAshugaiH |
prAchChAdayadasambhrAntastato droNa uvAcha ha || 24||

tavAchAryo raNaM hitvA gataH kApuruSho yathA |
yudhyamAnaM hi mAM hitvA pradakShiNamavartata || 25||

tvaM hi me yudhyato nAdya jIvanmokShyasi mAdhava |
yadi mAM tvaM raNe hitvA na yAsyAchAryavaddrutam || 26||

sAtyakiruvAcha||

dhana~njayasya padavIM dharmarAjasya shAsanAt |
gachChAmi svasti te brahmanna me kAlAtyayo bhavet || 27||

sa~njaya uvAcha||

etAvaduktvA shaineya AchAryaM parivarjayan |
prayAtaH sahasA rAjansArathiM chedamabravIt || 28||

droNaH kariShyate yatnaM sarvathA mama vAraNe |
yatto yAhi raNe sUta shRRiNu chedaM vachaH param || 29||

etadAlokyate sainyamAvantyAnAM mahAprabham |
asyAnantaratastvetaddAkShiNAtyaM mahAbalam || 30||

tadanantarametachcha bAhlikAnAM balaM mahat |
bAhlikAbhyAshato yuktaM karNasyApi mahadbalam || 31||

anyonyena hi sainyAni bhinnAnyetAni sArathe |
anyonyaM samupAshritya na tyakShyanti raNAjiram || 32||

etadantaramAsAdya chodayAshvAnprahRRiShTavat |
madhyamaM javamAsthAya vaha mAmatra sArathe || 33||

bAhlikA yatra dRRishyante nAnApraharaNodyatAH |
dAkShiNAtyAshcha bahavaH sUtaputrapurogamAH || 34||

hastyashvarathasambAdhaM yachchAnIkaM vilokyate |
nAnAdeshasamutthaishcha padAtibhiradhiShThitam || 35||

etAvaduktvA yantAraM brahmANaM parivarjayan |
sa vyatIyAya yatrograM karNasya sumahadbalam || 36||

taM droNo.anuyayau kruddho vikiranvishikhAnbahUn |
yuyudhAnaM mahAbAhuM gachChantamanivartinam || 37||

karNasya sainyaM sumahadabhihatya shitaiH sharaiH |
prAvishadbhAratIM senAmaparyantAM sa sAtyakiH || 38||

praviShTe yuyudhAne tu sainikeShu druteShu cha |
amarShI kRRitavarmA tu sAtyakiM paryavArayat || 39||

tamApatantaM vishikhaiH ShaDbhirAhatya sAtyakiH |
chaturbhishchaturo.asyAshvAnAjaghAnAshu vIryavAn || 40||

tataH punaH ShoDashabhirnataparvabhirAshugaiH |
sAtyakiH kRRitavarmANaM pratyavidhyatstanAntare || 41||

sa tudyamAno vishikhairbahubhistigmatejanaiH |
sAtvatena mahArAja kRRitavarmA na chakShame || 42||

sa vatsadantaM sandhAya jihmagAnalasaMnibham |
AkRRiShya rAjannAkarNAdvivyAdhorasi sAtyakim || 43||

sa tasya dehAvaraNaM bhittvA dehaM cha sAyakaH |
sapatrapu~NkhaH pRRithivIM vivesha rudhirokShitaH || 44||

athAsya bahubhirbANairachChinatparamAstravit |
samArgaNaguNaM rAjankRRitavarmA sharAsanam || 45||

vivyAdha cha raNe rAjansAtyakiM satyavikramam |
dashabhirvishikhaistIkShNairabhikruddhaH stanAntare || 46||

tataH prashIrNe dhanuShi shaktyA shaktimatAM varaH |
abhyahandakShiNaM bAhuM sAtyakiH kRRitavarmaNaH || 47||

tato.anyatsudRRiDhaM vIro dhanurAdAya sAtyakiH |
vyasRRijadvishikhA.nstUrNaM shatasho.atha sahasrashaH || 48||

sarathaM kRRitavarmANaM samantAtparyavAkirat |
ChAdayitvA raNe.atyarthaM hArdikyaM tu sa sAtyakiH || 49||

athAsya bhallena shiraH sAratheH samakRRintata |
sa papAta hataH sUto hArdikyasya mahArathAt || 50||

tataste yantari hate prAdrava.nsturagA bhRRisham || 50||

atha bhojastvasambhrAnto nigRRihya turagAnsvayam |
tasthau sharadhanuShpANistatsainyAnyabhyapUjayan || 51||

sa muhUrtamivAshvasya sadashvAnsamachodayat |
vyapetabhIramitrANAmAvahatsumahadbhayam || 52||

sAtyakishchAbhyagAttasmAtsa tu bhImamupAdravat || 52||

yuyudhAno.api rAjendra droNAnIkAdviniHsRRitaH |
prayayau tvaritastUrNaM kAmbojAnAM mahAchamUm || 53||

sa tatra bahubhiH shUraiH saMniruddho mahArathaiH |
na chachAla tadA rAjansAtyakiH satyavikramaH || 54||

sandhAya cha chamUM droNo bhoje bhAraM niveshya cha |
anvadhAvadraNe yatto yuyudhAnaM yuyutsayA || 55||

tathA tamanudhAvantaM yuyudhAnasya pRRiShThataH |
nyavArayanta sa~NkruddhAH pANDusainye bRRihattamAH || 56||

samAsAdya tu hArdikyaM rathAnAM pravaraM ratham |
pA~nchAlA vigatotsAhA bhImasenapurogamAH || 57||

vikramya vAritA rAjanvIreNa kRRitavarmaNA || 57||

yatamAnA.nstu tAnsarvAnIShadvigatachetasaH |
abhitastA~nsharaugheNa klAntavAhAnavArayat || 58||

nigRRihItAstu bhojena bhojAnIkepsavo raNe |
atiShThannAryavadvIrAH prArthayanto mahadyashaH || 59||

\hrule

\medskip
                  89
\medskip

dhRRitarAShTra uvAcha||

evaM bahuvidhaM sainyamevaM pravichitaM varam |
vyUDhamevaM yathAnyAyamevaM bahu cha sa~njaya || 1||

nityaM pUjitamasmAbhirabhikAmaM cha naH sadA |
prauDhamatyadbhutAkAraM purastAddRRiDhavikramam || 2||

nAtivRRiddhamabAlaM cha na kRRishaM nAtipIvaram |
laghuvRRittAyataprANaM sAragAtramanAmayam || 3||

AttasaMnAhasampannaM bahushastraparichChadam |
shastragrahaNavidyAsu bahvIShu pariniShThitam || 4||

Arohe paryavaskande saraNe sAntaraplute |
samyakpraharaNe yAne vyapayAne cha kovidam || 5||

nAgeShvashveShu bahusho ratheShu cha parIkShitam |
parIkShya cha yathAnyAyaM vetanenopapAditam || 6||

na goShThyA nopachAreNa na sambandhanimittataH |
nAnAhUto na hyabhRRito mama sainye babhUva ha || 7||

kulInAryajanopetaM tuShTapuShTamanuddhatam |
kRRitamAnopakAraM cha yashasvi cha manasvi cha || 8||

sachivaishchAparairmukhyairbahubhirmukhyakarmabhiH |
lokapAlopamaistAta pAlitaM narasattamaiH || 9||

bahubhiH pArthivairguptamasmatpriyachikIrShubhiH |
asmAnabhisRRitaiH kAmAtsabalaiH sapadAnugaiH || 10||

mahodadhimivApUrNamApagAbhiH samantataH |
apakShaiH pakShisa~NkAshai rathairashvaishcha sa.nvRRitam || 11||

yodhAkShayyajalaM bhImaM vAhanormitara~NgiNam |
kShepaNyasigadAshaktisharaprAsajhaShAkulam || 12||

dhvajabhUShaNasambAdhaM ratnapaTTena sa~nchitam |
vAhanairapi dhAvadbhirvAyuvegavikampitam || 13||

droNagambhIrapAtAlaM kRRitavarmamahAhradam |
jalasandhamahAgrAhaM karNachandrodayoddhatam || 14||

gate sainyArNavaM bhittvA tarasA pANDavarShabhe |
sa~njayaikarathenaiva yuyudhAne cha mAmakam || 15||

tatra sheShaM na pashyAmi praviShTe savyasAchini |
sAtvate cha rathodAre mama sainyasya sa~njaya || 16||

tau tatra samatikrAntau dRRiShTvAbhItau tarasvinau |
sindhurAjaM cha samprekShya gANDIvasyeShugochare || 17||

kiM tadA kuravaH kRRityaM vidadhuH kAlachoditAH |
dAruNaikAyane kAle kathaM vA pratipedire || 18||

grastAnhi kauravAnmanye mRRityunA tAta sa~NgatAn |
vikramo hi raNe teShAM na tathA dRRishyate.adya vai || 19||

akShatau sa.nyuge tatra praviShTau kRRiShNapANDavau |
na cha vArayitA kashchittayorastIha sa~njaya || 20||

bhRRitAshcha bahavo yodhAH parIkShyaiva mahArathAH |
vetanena yathAyogyaM priyavAdena chApare || 21||

akAraNabhRRitastAta mama sainye na vidyate |
karmaNA hyanurUpeNa labhyate bhaktavetanam || 22||

na cha yodho.abhavatkashchinmama sainye tu sa~njaya |
alpadAnabhRRitastAta na kupyabhRRitako naraH || 23||

pUjitA hi yathAshaktyA dAnamAnAsanairmayA |
tathA putraishcha me tAta j~nAtibhishcha sabAndhavaiH || 24||

te cha prApyaiva sa~NgrAme nirjitAH savyasAchinA |
shaineyena parAmRRiShTAH kimanyadbhAgadheyataH || 25||

rakShyate yashcha sa~NgrAme ye cha sa~njaya rakShiNaH |
ekaH sAdhAraNaH panthA rakShyasya saha rakShibhiH || 26||

arjunaM samare dRRiShTvA saindhavasyAgrataH sthitam |
putro mama bhRRishaM mUDhaH kiM kAryaM pratyapadyata || 27||

sAtyakiM cha raNe dRRiShTvA pravishantamabhItavat |
kiM nu duryodhanaH kRRityaM prAptakAlamamanyata || 28||

sarvashastrAtigau senAM praviShTau rathasattamau |
dRRiShTvA kAM vai dhRRitiM yuddhe pratyapadyanta mAmakAH || 29||

dRRiShTvA kRRiShNaM tu dAshArhamarjunArthe vyavasthitam |
shinInAmRRiShabhaM chaiva manye shochanti putrakAH || 30||

dRRiShTvA senAM vyatikrAntAM sAtvatenArjunena cha |
palAyamAnA.nshcha kurUnmanye shochanti putrakAH || 31||

vidrutAnrathino dRRiShTvA nirutsAhAndviShajjaye |
palAyane kRRitotsAhAnmanye shochanti putrakAH || 32||

shUnyAnkRRitAnrathopasthAnsAtvatenArjunena cha |
hatA.nshcha yodhAnsa.ndRRishya manye shochanti putrakAH || 33||

vyashvanAgarathAndRRiShTvA tatra vIrAnsahasrashaH |
dhAvamAnAnraNe vyagrAnmanye shochanti putrakAH || 34||

vivIrA.nshcha kRRitAnashvAnvirathA.nshcha kRRitAnnarAn |
tatra sAtyakipArthAbhyAM manye shochanti putrakAH || 35||

pattisa~NghAnraNe dRRiShTvA dhAvamAnA.nshcha sarvashaH |
nirAshA vijaye sarve manye shochanti putrakAH || 36||

droNasya samatikrAntAvanIkamaparAjitau |
kShaNena dRRiShTvA tau vIrau manye shochanti putrakAH || 37||

saMmUDho.asmi bhRRishaM tAta shrutvA kRRiShNadhana~njayau |
praviShTau mAmakaM sainyaM sAtvatena sahAchyutau || 38||

tasminpraviShTe pRRitanAM shinInAM pravare rathe |
bhojAnIkaM vyatikrAnte kathamAsanhi kauravAH || 39||

tathA droNena samare nigRRihIteShu pANDuShu |
kathaM yuddhamabhUttatra tanmamAchakShva sa~njaya || 40||

droNo hi balavA~nshUraH kRRitAstro dRRiDhavikramaH |
pA~nchAlAstaM maheShvAsaM pratyayudhyankathaM raNe || 41||

baddhavairAstathA droNe dharmarAjajayaiShiNaH |
bhAradvAjastathA teShu kRRitavairo mahArathaH || 42||

arjunashchApi yachchakre sindhurAjavadhaM prati |
tanme sarvaM samAchakShva kushalo hyasi sa~njaya || 43||

\hrule

\medskip
                  90
\medskip

sa~njaya uvAcha||

AtmAparAdhAtsambhUtaM vyasanaM bharatarShabha |
prApya prAkRRitavadvIra na tvaM shochitumarhasi || 1||

tava nirguNatAM j~nAtvA pakShapAtaM suteShu cha |
dvaidhIbhAvaM tathA dharme pANDaveShu cha matsaram || 2||

ArtapralApA.nshcha bahUnmanujAdhipasattama || 2||

sarvalokasya tattvaj~naH sarvalokaguruH prabhuH |
vAsudevastato yuddhaM kurUNAmakaronmahat || 3||

AtmAparAdhAtsumahAnprAptaste vipulaH kShayaH |
na hi te sukRRitaM ki~nchidAdau madhye cha bhArata || 4||

dRRishyate pRRiShThatashchaiva tvanmUlo hi parAjayaH || 4||

tasmAdadya sthiro bhUtvA j~nAtvA lokasya nirNayam |
shRRiNu yuddhaM yathA vRRittaM ghoraM devAsuropamam || 5||

praviShTe tava sainyaM tu shaineye satyavikrame |
bhImasenamukhAH pArthAH pratIyurvAhinIM tava || 6||

AgachChatastAnsahasA kruddharUpAnsahAnugAn |
dadhAraiko raNe pANDUnkRRitavarmA mahArathaH || 7||

yathodvRRittaM dhArayate velA vai salilArNavam |
pANDusainyaM tathA sa~Nkhye hArdikyaH samavArayat || 8||

tatrAdbhutamamanyanta hArdikyasya parAkramam |
yadenaM sahitAH pArthA nAtichakramurAhave || 9||

tato bhImastribhirviddhvA kRRitavarmANamAyasaiH |
sha~NkhaM dadhmau mahAbAhurharShayansarvapANDavAn || 10||

sahadevastu vi.nshatyA dharmarAjashcha pa~nchabhiH |
shatena nakulashchApi hArdikyaM samavidhyata || 11||

draupadeyAstrisaptatyA saptabhishcha ghaTotkachaH |
dhRRiShTadyumnastribhishchApi kRRitavarmANamArdayat || 12||

virATo drupadashchaiva yAj~nasenishcha pa~nchabhiH || 12||

shikhaNDI chApi hArdikyaM viddhvA pa~nchabhirAshugaiH |
punarvivyAdha vi.nshatyA sAyakAnAM hasanniva || 13||

kRRitavarmA tato rAjansarvatastAnmahArathAn |
ekaikaM pa~nchabhirviddhvA bhImaM vivyAdha saptabhiH || 14||

dhanurdhvajaM cha sa.nyatto rathAdbhUmAvapAtayat || 14||

athainaM ChinnadhanvAnaM tvaramANo mahArathaH |
AjaghAnorasi kruddhaH saptatyA nishitaiH sharaiH || 15||

sa gADhaviddho balavAnhArdikyasya sharottamaiH |
chachAla rathamadhyasthaH kShitikampe yathAchalaH || 16||

bhImasenaM tathA dRRiShTvA dharmarAjapurogamAH |
visRRijantaH sharAnghorAnkRRitavarmANamArdayan || 17||

taM tathA koShThakIkRRitya rathava.nshena mAriSha |
vivyadhuH sAyakairhRRiShTA rakShArthaM mArutermRRidhe || 18||

pratilabhya tataH sa~nj~nAM bhImaseno mahAbalaH |
shaktiM jagrAha samare hemadaNDAmayasmayIm || 19||

chikShepa cha rathAttUrNaM kRRitavarmarathaM prati || 19||

sA bhImabhujanirmuktA nirmuktoragasaMnibhA |
kRRitavarmANamabhitaH prajajvAla sudAruNA || 20||

tAmApatantIM sahasA yugAntAgnisamaprabhAm |
dvAbhyAM sharAbhyAM hArdikyo nichakarta dvidhA tadA || 21||

sA ChinnA patitA bhUmau shaktiH kanakabhUShaNA |
dyotayantI disho rAjanmaholkeva divashchyutA || 22||

shaktiM vinihatAM dRRiShTvA bhImashchukrodha vai bhRRisham || 22||

tato.anyaddhanurAdAya vegavatsumahAsvanam |
bhImaseno raNe kruddho hArdikyaM samavArayat || 23||

athainaM pa~nchabhirbANairAjaghAna stanAntare |
bhImo bhImabalo rAja.nstava durmantritena ha || 24||

bhojastu kShatasarvA~Ngo bhImasenena mAriSha |
raktAshoka ivotphullo vyabhrAjata raNAjire || 25||

tataH kruddhastribhirbANairbhImasenaM hasanniva |
abhihatya dRRiDhaM yuddhe tAnsarvAnpratyavidhyata || 26||

tribhistribhirmaheShvAso yatamAnAnmahArathAn |
te.api taM pratyavidhyanta saptabhiH saptabhiH sharaiH || 27||

shikhaNDinastataH kruddhaH kShurapreNa mahArathaH |
dhanushchichCheda samare prahasanniva bhArata || 28||

shikhaNDI tu tataH kruddhashChinne dhanuShi satvaram |
asiM jagrAha samare shatachandraM cha bhAsvaram || 29||

bhrAmayitvA mahAcharma chAmIkaravibhUShitam |
tamasiM preShayAmAsa kRRitavarmarathaM prati || 30||

sa tasya sasharaM chApaM ChittvA sa~Nkhye mahAnasiH |
abhyagAddharaNIM rAja.nshchyutaM jyotirivAmbarAt || 31||

etasminneva kAle tu tvaramANA mahArathAH |
vivyadhuH sAyakairgADhaM kRRitavarmANamAhave || 32||

athAnyaddhanurAdAya tyaktvA tachcha mahaddhanuH |
vishIrNaM bharatashreShTha hArdikyaH paravIrahA || 33||

vivyAdha pANDavAnyuddhe tribhistribhirajihmagaiH |
shikhaNDinaM cha vivyAdha tribhiH pa~nchabhireva cha || 34||

dhanuranyatsamAdAya shikhaNDI tu mahAyashAH |
avArayatkUrmanakhairAshugairhRRidikAtmajam || 35||

tataH kruddho raNe rAjanhRRidikasyAtmasambhavaH |
abhidudrAva vegena yAj~naseniM mahAratham || 36||

bhIShmasya samare rAjanmRRityorhetuM mahAtmanaH |
vidarshayanbalaM shUraH shArdUla iva ku~njaram || 37||

tau dishAgajasa~NkAshau jvalitAviva pAvakau |
samAsedaturanyonyaM sharasa~Nghairari.ndamau || 38||

vidhunvAnau dhanuHshreShThe sa.ndadhAnau cha sAyakAn |
visRRijantau cha shatasho gabhastIniva bhAskarau || 39||

tApayantau sharaistIkShNairanyonyaM tau mahArathau |
yugAntapratimau vIrau rejaturbhAskarAviva || 40||

kRRitavarmA tu rabhasaM yAj~naseniM mahAratham |
viddhveShUNAM trisaptatyA punarvivyAdha saptabhiH || 41||

sa gADhaviddho vyathito rathopastha upAvishat |
visRRijansasharaM chApaM mUrChayAbhipariplutaH || 42||

taM viShaNNaM rathe dRRiShTvA tAvakA bharatarShabha |
hArdikyaM pUjayAmAsurvAsA.nsyAdudhuvushcha ha || 43||

shikhaNDinaM tathA j~nAtvA hArdikyasharapIDitam |
apovAha raNAdyantA tvaramANo mahAratham || 44||

sAditaM tu rathopasthe dRRiShTvA pArthAH shikhaNDinam |
parivavrU rathaistUrNaM kRRitavarmANamAhave || 45||

tatrAdbhutaM paraM chakre kRRitavarmA mahArathaH |
yadekaH samare pArthAnvArayAmAsa sAnugAn || 46||

pArthA~njitvAjayachchedInpA~nchAlAnsRRi~njayAnapi |
kekayA.nshcha mahAvIryAnkRRitavarmA mahArathaH || 47||

te vadhyamAnAH samare hArdikyena sma pANDavAH |
itashchetashcha dhAvanto naiva chakrurdhRRitiM raNe || 48||

jitvA pANDusutAnyuddhe bhImasenapurogamAn |
hArdikyaH samare.atiShThadvidhUma iva pAvakaH || 49||

te drAvyamANAH samare hArdikyena mahArathAH |
vimukhAH samapadyanta sharavRRiShTibhirarditAH || 50||

\hrule

\medskip
                  91
\medskip

sa~njaya uvAcha||

shRRiNuShvaikamanA rAjanyanmAM tvaM paripRRichChasi |
drAvyamANe bale tasminhArdikyena mahAtmanA || 1||

lajjayAvanate chApi prahRRiShTaishchaiva tAvakaiH |
dvIpo ya AsItpANDUnAmagAdhe gAdhamichChatAm || 2||

shrutvA tu ninadaM bhImaM tAvakAnAM mahAhave |
shaineyastvarito rAjankRRitavarmANamabhyayAt || 3||

kRRitavarmA tu hArdikyaH shaineyaM nishitaiH sharaiH |
avAkiratsusa~Nkruddhastato.akrudhyata sAtyakiH || 4||

tataH sunishitaM bhallaM shaineyaH kRRitavarmaNe |
preShayAmAsa samare sharA.nshcha chaturo.aparAn || 5||

te tasya jaghnire vAhAnbhallenAsyAchChinaddhanuH |
pRRiShTharakShaM tathA sUtamavidhyannishitaiH sharaiH || 6||

tatastaM virathaM kRRitvA sAtyakiH satyavikramaH |
senAmasyArdayAmAsa sharaiH saMnataparvabhiH || 7||

sAbhajyatAtha pRRitanA shaineyasharapIDitA |
tataH prAyAdvai tvaritaH sAtyakiH satyavikramaH || 8||

shRRiNu rAjanyadakarottava sainyeShu vIryavAn |
atItya sa mahArAja droNAnIkamahArNavam || 9||

parAjitya cha saMhRRiShTaH kRRitavarmANamAhave |
yantAramabravIchChUraH shanairyAhItyasambhramam || 10||

dRRiShTvA tu tava tatsainyaM rathAshvadvipasa~Nkulam |
padAtijanasampUrNamabravItsArathiM punaH || 11||

yadetanmeghasa~NkAshaM droNAnIkasya savyataH |
sumahatku~njarAnIkaM yasya rukmaratho mukham || 12||

ete hi bahavaH sUta durnivAryAshcha sa.nyuge |
duryodhanasamAdiShTA madarthe tyaktajIvitAH || 13||

rAjaputrA maheShvAsAH sarve vikrAntayodhinaH || 13||

trigartAnAM rathodArAH suvarNavikRRitadhvajAH |
mAmevAbhimukhA vIrA yotsyamAnA vyavasthitAH || 14||

atra mAM prApaya kShipramashvA.nshchodaya sArathe |
trigartaiH saha yotsyAmi bhAradvAjasya pashyataH || 15||

tataH prAyAchChanaiH sUtaH sAtvatasya mate sthitaH |
rathenAdityavarNena bhAsvareNa patAkinA || 16||

tamUhuH sArathervashyA valgamAnA hayottamAH |
vAyuvegasamAH sa~Nkhye kundendurajataprabhAH || 17||

ApatantaM rathaM taM tu sha~NkhavarNairhayottamaiH |
parivavrustataH shUrA gajAnIkena sarvataH || 18||

kiranto vividhA.nstIkShNAnsAyakA.NllaghuvedhinaH || 18||

sAtvato.api shitairbANairgajAnIkamayodhayat |
parvatAniva varSheNa tapAnte jalado mahAn || 19||

vajrAshanisamasparshairvadhyamAnAH sharairgajAH |
prAdravanraNamutsRRijya shinivIryasamIritaiH || 20||

shIrNadantA virudhirA bhinnamastakapiNDakAH |
vishIrNakarNAsyakarA viniyantRRipatAkinaH || 21||

sambhinnavarmaghaNTAshcha saMnikRRittamahAdhvajAH |
hatArohA disho rAjanbhejire bhraShTakambalAH || 22||

ruvanto vividhAnrAvA~njaladopamanisvanAH |
nArAchairvatsadantaishcha sAtvatena vidAritAH || 23||

tasmindrute gajAnIke jalasandho mahArathaH |
yattaH samprApayannAgaM rajatAshvarathaM prati || 24||

rukmavarNakaraH shUrastapanIyA~NgadaH shuchiH |
kuNDalI mukuTI sha~NkhI raktachandanarUShitaH || 25||

shirasA dhArayandIptAM tapanIyamayIM srajam |
urasA dhArayanniShkaM kaNThasUtraM cha bhAsvaram || 26||

chApaM cha rukmavikRRitaM vidhunvangajamUrdhani |
ashobhata mahArAja savidyudiva toyadaH || 27||

tamApatantaM sahasA mAgadhasya gajottamam |
sAtyakirvArayAmAsa velevodvRRittamarNavam || 28||

nAgaM nivAritaM dRRiShTvA shaineyasya sharottamaiH |
akrudhyata raNe rAja~njalasandho mahAbalaH || 29||

tataH kruddho maheShvAso mArgaNairbhArasAdhanaiH |
avidhyata shineH pautraM jalasandho mahorasi || 30||

tato.apareNa bhallena pItena nishitena cha |
asyato vRRiShNivIrasya nichakarta sharAsanam || 31||

sAtyakiM ChinnadhanvAnaM prahasanniva bhArata |
avidhyanmAgadho vIraH pa~nchabhirnishitaiH sharaiH || 32||

sa viddho bahubhirbANairjalasandhena vIryavAn |
nAkampata mahAbAhustadadbhutamivAbhavat || 33||

achintayanvai sa sharAnnAtyarthaM sambhramAdbalI |
dhanuranyatsamAdAya tiShTha tiShThetyuvAcha ha || 34||

etAvaduktvA shaineyo jalasandhaM mahorasi |
vivyAdha ShaShTyA subhRRishaM sharANAM prahasanniva || 35||

kShurapreNa cha pItena muShTideshe mahaddhanuH |
jalasandhasya chichCheda vivyAdha cha tribhiH sharaiH || 36||

jalasandhastu tattyaktvA sasharaM vai sharAsanam |
tomaraM vyasRRijattUrNaM sAtyakiM prati mAriSha || 37||

sa nirbhidya bhujaM savyaM mAdhavasya mahAraNe |
abhyagAddharaNIM ghoraH shvasanniva mahoragaH || 38||

nirbhinne tu bhuje savye sAtyakiH satyavikramaH |
tri.nshadbhirvishikhaistIkShNairjalasandhamatADayat || 39||

pragRRihya tu tataH khaDgaM jalasandho mahAbalaH |
ArShabhaM charma cha mahachChatachandramala~NkRRitam || 40||

tata Avidhya taM khaDgaM sAtvatAyotsasarja ha || 40||

shaineyasya dhanushChittvA sa khaDgo nyapatanmahIm |
alAtachakravachchaiva vyarochata mahIM gataH || 41||

athAnyaddhanurAdAya sarvakAyAvadAraNam |
shAlaskandhapratIkAshamindrAshanisamasvanam || 42||

visphArya vivyadhe kruddho jalasandhaM shareNa ha || 42||

tataH sAbharaNau bAhU kShurAbhyAM mAdhavottamaH |
sA~Ngadau jalasandhasya chichCheda prahasanniva || 43||

tau bAhU parighaprakhyau petaturgajasattamAt |
vasundharadharAdbhraShTau pa~nchashIrShAvivoragau || 44||

tataH sudaMShTraM suhanu chArukuNDalamunnasam |
kShureNAsya tRRitIyena shirashchichCheda sAtyakiH || 45||

tatpAtitashirobAhukabandhaM bhImadarshanam |
dviradaM jalasandhasya rudhireNAbhyaShi~nchata || 46||

jalasandhaM nihatyAjau tvaramANastu sAtvataH |
naiShAdiM pAtayAmAsa gajaskandhAdvishAM pate || 47||

rudhireNAvasiktA~Ngo jalasandhasya ku~njaraH |
vilambamAnamavahatsa.nshliShTaM paramAsanam || 48||

sharArditaH sAtvatena mardamAnaH svavAhinIm |
ghoramArtasvaraM kRRitvA vidudrAva mahAgajaH || 49||

hAhAkAro mahAnAsIttava sainyasya mAriSha |
jalasandhaM hataM dRRiShTvA vRRiShNInAmRRiShabheNa ha || 50||

vimukhAshchAbhyadhAvanta tava yodhAH samantataH |
palAyane kRRitotsAhA nirutsAhA dviShajjaye || 51||

etasminnantare rAjandroNaH shastrabhRRitAM varaH |
abhyayAjjavanairashvairyuyudhAnaM mahAratham || 52||

tamudIrNaM tathA dRRiShTvA shaineyaM kurupu~NgavAH |
droNenaiva saha kruddhAH sAtyakiM paryavArayan || 53||

tataH pravavRRite yuddhaM kurUNAM sAtvatasya cha |
droNasya cha raNe rAjanghoraM devAsuropamam || 54||

\hrule

\medskip
                  92
\medskip

sa~njaya uvAcha||

te kirantaH sharavrAtAnsarve yattAH prahAriNaH |
tvaramANA mahArAja yuyudhAnamayodhayan || 1||

taM droNaH saptasaptatyA jaghAna nishitaiH sharaiH |
durmarShaNo dvAdashabhirduHsaho dashabhiH sharaiH || 2||

vikarNashchApi nishitaistri.nshadbhiH ka~NkapatribhiH |
vivyAdha savye pArshve tu stanAbhyAmantare tathA || 3||

durmukho dashabhirbANaistathA duHshAsano.aShTabhiH |
chitrasenashcha shaineyaM dvAbhyAM vivyAdha mAriSha || 4||

duryodhanashcha mahatA sharavarSheNa mAdhavam |
apIDayadraNe rAja~nshUrAshchAnye mahArathAH || 5||

sarvataH pratividdhastu tava putrairmahArathaiH |
tAnpratyavidhyachChaineyaH pRRithakpRRithagajihmagaiH || 6||

bhAradvAjaM tribhirbANairduHsahaM navabhistathA |
vikarNaM pa~nchavi.nshatyA chitrasenaM cha saptabhiH || 7||

durmarShaNaM dvAdashabhishchaturbhishcha vivi.nshatim |
satyavrataM cha navabhirvijayaM dashabhiH sharaiH || 8||

tato rukmA~NgadaM chApaM vidhunvAno mahArathaH |
abhyayAtsAtyakistUrNaM putraM tava mahAratham || 9||

rAjAnaM sarvalokasya sarvashastrabhRRitAM varam |
sharairabhyAhanadgADhaM tato yuddhamabhUttayoH || 10||

vimu~nchantau sharA.nstIkShNAnsa.ndadhAnau cha sAyakAn |
adRRishyaM samare.anyonyaM chakratustau mahArathau || 11||

sAtyakiH kururAjena nirviddho bahvashobhata |
asravadrudhiraM bhUri svarasaM chandano yathA || 12||

sAtvatena cha bANaughairnirviddhastanayastava |
shAtakumbhamayApIDo babhau yUpa ivochChritaH || 13||

mAdhavastu raNe rAjankururAjasya dhanvinaH |
dhanushchichCheda sahasA kShurapreNa hasanniva || 14||

athainaM ChinnadhanvAnaM sharairbahubhirAchinot || 14||

nirbhinnashcha sharaistena dviShatA kShiprakAriNA |
nAmRRiShyata raNe rAjA shatrorvijayalakShaNam || 15||

athAnyaddhanurAdAya hemapRRiShThaM durAsadam |
vivyAdha sAtyakiM tUrNaM sAyakAnAM shatena ha || 16||

so.atividdho balavatA putreNa tava dhanvinA |
amarShavashamApannastava putramapIDayat || 17||

pIDitaM nRRipatiM dRRiShTvA tava putrA mahArathAH |
sAtvataM sharavarSheNa ChAdayAmAsura~njasA || 18||

sa ChAdyamAno bahubhistava putrairmahArathaiH |
ekaikaM pa~nchabhirviddhvA punarvivyAdha saptabhiH || 19||

duryodhanaM cha tvarito vivyAdhAShTabhirAshugaiH |
prahasa.nshchAsya chichCheda kArmukaM ripubhIShaNam || 20||

nAgaM maNimayaM chaiva sharairdhvajamapAtayat |
hatvA tu chaturo vAhA.nshchaturbhirnishitaiH sharaiH || 21||

sArathiM pAtayAmAsa kShurapreNa mahAyashAH || 21||

etasminnantare chaiva kururAjaM mahAratham |
avAkirachCharairhRRiShTo bahubhirmarmabhedibhiH || 22||

sa vadhyamAnaH samare shaineyasya sharottamaiH |
prAdravatsahasA rAjanputro duryodhanastava || 23||

Aplutashcha tato yAnaM chitrasenasya dhanvinaH || 23||

hAhAbhUtaM jagachchAsIddRRiShTvA rAjAnamAhave |
grasyamAnaM sAtyakinA khe somamiva rAhuNA || 24||

taM tu shabdaM mahachChrutvA kRRitavarmA mahArathaH |
abhyayAtsahasA tatra yatrAste mAdhavaH prabhuH || 25||

vidhunvAno dhanuHshreShThaM chodaya.nshchaiva vAjinaH |
bhartsayansArathiM chograM yAhi yAhIti satvaraH || 26||

tamApatantaM samprekShya vyAditAsyamivAntakam |
yuyudhAno mahArAja yantAramidamabravIt || 27||

kRRitavarmA rathenaiSha drutamApatate sharI |
pratyudyAhi rathenainaM pravaraM sarvadhanvinAm || 28||

tataH prajavitAshvena vidhivatkalpitena cha |
AsasAda raNe bhojaM pratimAnaM dhanuShmatAm || 29||

tataH paramasa~Nkruddhau jvalantAviva pAvakau |
sameyAtAM naravyAghrau vyAghrAviva tarasvinau || 30||

kRRitavarmA tu shaineyaM ShaDvi.nshatyA samArpayat |
nishitaiH sAyakaistIkShNairyantAraM chAsya saptabhiH || 31||

chaturashcha hayodArA.nshchaturbhiH parameShubhiH |
avidhyatsAdhudAntAnvai saindhavAnsAtvatasya ha || 32||

rukmadhvajo rukmapRRiShThaM mahadvisphArya kArmukam |
rukmA~NgadI rukmavarmA rukmapu~NkhAnavAkirat || 33||

tato.ashItiM shineH pautraH sAyakAnkRRitavarmaNe |
prAhiNottvarayA yukto draShTukAmo dhana~njayam || 34||

so.atividdho balavatA shatruNA shatrutApanaH |
samakampata durdharShaH kShitikampe yathAchalaH || 35||

triShaShTyA chaturo.asyAshvAnsaptabhiH sArathiM sharaiH |
vivyAdha nishitaistUrNaM sAtyakiH kRRitavarmaNaH || 36||

suvarNapu~NkhaM vishikhaM samAdhAya sa sAtyakiH |
vyasRRijattaM mahAjvAlaM sa~Nkruddhamiva pannagam || 37||

so.avishatkRRitavarmANaM yamadaNDopamaH sharaH |
jAmbUnadavichitraM cha varma nirbhidya bhAnumat || 38||

abhyagAddharaNImugro rudhireNa samukShitaH || 38||

sa~njAtarudhirashchAjau sAtvateShubhirarditaH |
prachalandhanurutsRRijya nyapatatsyandanottame || 39||

sa siMhadaMShTro jAnubhyAmApanno.amitavikramaH |
sharArditaH sAtyakinA rathopasthe nararShabhaH || 40||

sahasrabAhoH sadRRishamakShobhyamiva sAgaram |
nivArya kRRitavarmANaM sAtyakiH prayayau tataH || 41||

khaDgashaktidhanuHkIrNAM gajAshvarathasa~NkulAm |
pravartitograrudhirAM shatashaH kShatriyarShabhaiH || 42||

prekShatAM sarvasainyAnAM madhyena shinipu~NgavaH |
abhyagAdvAhinIM bhittvA vRRitrahevAsurIM chamUm || 43||

samAshvAsya cha hArdikyo gRRihya chAnyanmahaddhanuH |
tasthau tatraiva balavAnvArayanyudhi pANDavAn || 44||

\hrule

\medskip
                  93
\medskip

sa~njaya uvAcha||

kAlyamAneShu sainyeShu shaineyena tatastataH |
bhAradvAjaH sharavrAtairmahadbhiH samavAkirat || 1||

sa samprahArastumulo droNasAtvatayorabhUt |
pashyatAM sarvasainyAnAM balivAsavayoriva || 2||

tato droNaH shineH pautraM chitraiH sarvAyasaiH sharaiH |
tribhirAshIviShAkArairlalATe samavidhyata || 3||

tairlalATArpitairbANairyuyudhAnastvajihmagaiH |
vyarochata mahArAja trishRRi~Nga iva parvataH || 4||

tato.asya bANAnaparAnindrAshanisamasvanAn |
bhAradvAjo.antaraprekShI preShayAmAsa sa.nyuge || 5||

tAndroNachApanirmuktAndAshArhaH patataH sharAn |
dvAbhyAM dvAbhyAM supu~NkhAbhyAM chichCheda paramAstravit || 6||

tAmasya laghutAM droNaH samavekShya vishAM pate |
prahasya sahasAvidhyadvi.nshatyA shinipu~Ngavam || 7||

punaH pa~nchAshateShUNAM shatena cha samArpayat |
laghutAM yuyudhAnasya lAghavena visheShayan || 8||

samutpatanti valmIkAdyathA kruddhA mahoragAH |
tathA droNarathAdrAjannutpatanti tanuchChidaH || 9||

tathaiva yuyudhAnena sRRiShTAH shatasahasrashaH |
avAkirandroNarathaM sharA rudhirabhojanAH || 10||

lAghavAddvijamukhyasya sAtvatasya cha mAriSha |
visheShaM nAdhyagachChAma samAvAstAM nararShabhau || 11||

sAtyakistu tato droNaM navabhirnataparvabhiH |
AjaghAna bhRRishaM kruddho dhvajaM cha nishitaiH sharaiH || 12||

sArathiM cha shatenaiva bhAradvAjasya pashyataH || 12||

lAghavaM yuyudhAnasya dRRiShTvA droNo mahArathaH |
saptatyA sAtyakiM viddhvA turagA.nshcha tribhistribhiH || 13||

dhvajamekena vivyAdha mAdhavasya rathe sthitam || 13||

athApareNa bhallena hemapu~Nkhena patriNA |
dhanushchichCheda samare mAdhavasya mahAtmanaH || 14||

sAtyakistu tataH kruddho dhanustyaktvA mahArathaH |
gadAM jagrAha mahatIM bhAradvAjAya chAkShipat || 15||

tAmApatantIM sahasA paTTabaddhAmayasmayIm |
nyavArayachCharairdroNo bahubhirbahurUpibhiH || 16||

athAnyaddhanurAdAya sAtyakiH satyavikramaH |
vivyAdha bahubhirvIraM bhAradvAjaM shilAshitaiH || 17||

sa viddhvA samare droNaM siMhanAdamamu~nchata |
taM vai na mamRRiShe droNaH sarvashastrabhRRitAM varaH || 18||

tathaH shaktiM gRRihItvA tu rukmadaNDAmayasmayIm |
tarasA preShayAmAsa mAdhavasya rathaM prati || 19||

anAsAdya tu shaineyaM sA shaktiH kAlasaMnibhA |
bhittvA rathaM jagAmogrA dharaNIM dAruNasvanA || 20||

tato droNaM shineH pautro rAjanvivyAdha patriNA |
dakShiNaM bhujamAsAdya pIDayanbharatarShabha || 21||

droNo.api samare rAjanmAdhavasya mahaddhanuH |
ardhachandreNa chichCheda rathashaktyA cha sArathim || 22||

mumoha sarathistasya rathashaktyA samAhataH |
sa rathopasthamAsAdya muhUrtaM saMnyaShIdata || 23||

chakAra sAtyakI rAja.nstatra karmAtimAnuSham |
ayodhayachcha yaddroNaM rashmI~njagrAha cha svayam || 24||

tataH sharashatenaiva yuyudhAno mahArathaH |
avidhyadbrAhmaNaM sa~Nkhye hRRiShTarUpo vishAM pate || 25||

tasya droNaH sharAnpa~ncha preShayAmAsa bhArata |
te tasya kavachaM bhittvA papuH shoNitamAhave || 26||

nirviddhastu sharairghorairakrudhyatsAtyakirbhRRisham |
sAyakAnvyasRRijachchApi vIro rukmarathaM prati || 27||

tato droNasya yantAraM nipAtyaikeShuNA bhuvi |
ashvAnvyadrAvayadbANairhatasUtAnmahAtmanaH || 28||

sa rathaH pradrutaH sa~Nkhye maNDalAni sahasrashaH |
chakAra rAjato rAjanbhrAjamAna ivA.nshumAn || 29||

abhidravata gRRihNIta hayAndroNasya dhAvata |
iti sma chukrushuH sarve rAjaputrAH sarAjakAH || 30||

te sAtyakimapAsyAshu rAjanyudhi mahArathAH |
yato droNastataH sarve sahasA samupAdravan || 31||

tAndRRiShTvA pradrutAnsarvAnsAtvatena sharArditAn |
prabhagnaM punarevAsIttava sainyaM samAkulam || 32||

vyUhasyaiva punardvAraM gatvA droNo vyavasthitaH |
vAtAyamAnaistairashvairhRRito vRRiShNisharArditaiH || 33||

pANDupA~nchAlasambhagnaM vyUhamAlokya vIryavAn |
shaineye nAkarodyatnaM vyUhasyaivAbhirakShaNe || 34||

nivArya pANDupA~nchAlAndroNAgniH pradahanniva |
tasthau krodhAgnisa.ndIptaH kAlasUrya ivoditaH || 35||

\hrule

\medskip
                  94
\medskip

sa~njaya uvAcha||

droNaM sa jitvA puruShapravIra stathaiva hArdikyamukhA.nstvadIyAn |
prahasya sUtaM vachanaM babhAShe  shinipravIraH kurupu~NgavAgrya || 1||

nimittamAtraM vayamatra sUta  dagdhArayaH keshavaphalgunAbhyAm |
hatAnnihanmeha nararShabheNa  vayaM sureshAtmasamudbhavena || 2||

tamevamuktvA shinipu~NgavastadA  mahAmRRidhe so.agryadhanurdharo.arihA |
kiransamantAtsahasA sharAnbalI  samApatachChyena ivAmiShaM yathA || 3||

taM yAntamashvaiH shashisha~NkhavarNai rvigAhya sainyaM puruShapravIram |
nAshaknuvanvArayituM samantA dAdityarashmipratimaM narAgryam || 4||

asahyavikrAntamadInasattvaM  sarve gaNA bhArata durviShahyam |
sahasranetrapratimaprabhAvaM  divIva sUryaM jaladavyapAye || 5||

amarShapUrNastvatichitrayodhI  sharAsanI kA~nchanavarmadhArI |
sudarshanaH sAtyakimApatantaM  nyavArayadrAjavaraH prasahya || 6||

tayorabhUdbharata samprahAraH  sudAruNastaM samabhiprasha.nsan |
yodhAstvadIyAshcha hi somakAshcha  vRRitrendrayoryuddhamivAmaraughAH || 7||

sharaiH sutIkShNaiH shatasho.abhyavidhya tsudarshanaH sAtvatamukhyamAjau |
anAgatAneva tu tAnpRRiShatkAM shchichCheda bANaiH shinipu~Ngavo.api || 8||

tathaiva shakrapratimo.api sAtyakiH  sudarshane yAnkShipati sma sAyakAn |
dvidhA tridhA tAnakarotsudarshanaH  sharottamaiH syandanavaryamAsthitaH || 9||

samprekShya bANAnnihatA.nstadAnIM  sudarshanaH sAtyakibANavegaiH |
krodhAddidhakShanniva tigmatejAH  sharAnamu~nchattapanIyachitrAn || 10||

punaH sa bANaistribhiragnikalpai rAkarNapUrNairnishitaiH supu~NkhaiH |
vivyAdha dehAvaraNaM vibhidya  te sAtyakerAvivishuH sharIram || 11||

tathaiva tasyAvanipAlaputraH  sandhAya bANairaparairjvaladbhiH |
AjaghnivA.nstAnrajataprakAshAM shchaturbhirashvA.nshchaturaH prasahya || 12||

tathA tu tenAbhihatastarasvI  naptA shinerindrasamAnavIryaH |
sudarshanasyeShugaNaiH sutIkShNai rhayAnnihatyAshu nanAda nAdam || 13||

athAsya sUtasya shiro nikRRitya  bhallena vajrAshanisaMnibhena |
sudarshanasyApi shinipravIraH  kShureNa chichCheda shiraH prasahya || 14||

sakuNDalaM pUrNashashiprakAshaM  bhrAjiShNu vaktraM nichakarta dehAt |
yathA purA vajradharaH prasahya  balasya sa~Nkhye.atibalasya rAjan || 15||

nihatya taM pArthivaputrapautraM  raNe yadUnAmRRiShabhastarasvI |
mudA sametaH parayA mahAtmA  rarAja rAjansurarAjakalpaH || 16||

tato yayAvarjunameva yena  nivArya sainyaM tava mArgaNaughaiH |
sadashvayuktena rathena niryA llokAnvisismApayiShurnRRivIraH || 17||

tattasya vismApayanIyamagrya mapUjayanyodhavarAH sametAH |
yadvartamAnAniShugochare.arI ndadAha bANairhutabhugyathaiva || 18||

\hrule

\medskip
                  95
\medskip

sa~njaya uvAcha||

tataH sa sAtyakirdhImAnmahAtmA vRRiShNipu~NgavaH |
sudarshanaM nihatyAjau yantAramidamabravIt || 1||

rathAshvanAgakalilaM sharashaktyUrmimAlinam |
khaDgamatsyaM gadAgrAhaM shUrAyudhamahAsvanam || 2||

prANApahAriNaM raudraM vAditrotkruShTanAditam |
yodhAnAmasukhasparshaM durdharShamajayaiShiNAm || 3||

tIrNAH sma dustaraM tAta droNAnIkamahArNavam |
jalasandhabalenAjau puruShAdairivAvRRitam || 4||

ato.anyaM pRRitanAsheShaM manye kunadikAmiva |
tartavyAmalpasalilAM chodayAshvAnasambhramam || 5||

hastaprAptamahaM manye sAmprataM savyasAchinam |
nirjitya durdharaM droNaM sapadAnugamAhave || 6||

hArdikyaM yodhavaryaM cha prAptaM manye dhana~njayam |
na hi me jAyate trAso dRRiShTvA sainyAnyanekashaH || 7||

vahneriva pradIptasya grIShme shuShkaM tRRiNolapam || 7||

pashya pANDavamukhyena yAtAM bhUmiM kirITinA |
pattyashvarathanAgaughaiH patitairviShamIkRRitAm || 8||

abhyAshasthamahaM manye shvetAshvaM kRRiShNasArathim |
sa eSha shrUyate shabdo gANDIvasyAmitaujasaH || 9||

yAdRRishAni nimittAni mama prAdurbhavanti vai |
anasta~Ngata Aditye hantA saindhavamarjunaH || 10||

shanairvishrambhayannashvAnyAhi yatto.arivAhinIm |
yatraite satanutrANAH suyodhanapurogamAH || 11||

da.nshitAH krUrakarmANaH kAmbojA yuddhadurmadAH |
sharabANAsanadharA yavanAshcha prahAriNaH || 12||

shakAH kirAtA daradA barbarAstAmraliptakAH |
anye cha bahavo mlechChA vividhAyudhapANayaH || 13||

mAmevAbhimukhAH sarve tiShThanti samarArthinaH || 13||

etAnsarathanAgAshvAnnihatyAjau sapattinaH |
idaM durgaM mahAghoraM tIrNamevopadhAraya || 14||

sUta uvAcha||

na sambhramo me vArShNeya vidyate satyavikrama |
yadyapi syAtsusa~Nkruddho jAmadagnyo.agrataH sthitaH || 15||

droNo vA rathinAM shreShThaH kRRipo madreshvaro.api vA |
tathApi sambhramo na syAttvAmAshritya mahAbhuja || 16||

tvayA subahavo yuddhe nirjitAH shatrusUdana |
na cha me sambhramaH kashchidbhUtapUrvaH kadAchana || 17||

kimu chaitatsamAsAdya vIra sa.nyugagoShpadam || 17||

AyuShmankatareNa tvA prApayAmi dhana~njayam |
keShAM kruddho.asi vArShNeya keShAM mRRityurupasthitaH || 18||

keShAM sa.nyamanImadya gantumutsahate manaH || 18||

ke tvAM yudhi parAkrAntaM kAlAntakayamopamam |
dRRiShTvA vikramasampannaM vidraviShyanti sa.nyuge || 19||

keShAM vaivasvato rAjA smarate.adya mahAbhuja || 19||

sAtyakiruvAcha||

muNDAnetAnhaniShyAmi dAnavAniva vAsavaH |
pratij~nAM pArayiShyAmi kAmbojAneva mA vaha || 20||

adyaiShAM kadanaM kRRitvA kShipraM yAsyAmi pANDavam || 20||

adya drakShyanti me vIryaM kauravAH sasuyodhanAH |
muNDAnIke hate sUta sarvasainyeShu chAsakRRit || 21||

adya kauravasainyasya dIryamANasya sa.nyuge |
shrutvA virAvaM bahudhA santapsyati suyodhanaH || 22||

adya pANDavamukhyasya shvetAshvasya mahAtmanaH |
AchAryakakRRitaM mArgaM darshayiShyAmi sa.nyuge || 23||

adya madbANanihatAnyodhamukhyAnsahasrashaH |
dRRiShTvA duryodhano rAjA pashchAttApaM gamiShyati || 24||

adya me kShiprahastasya kShipataH sAyakottamAn |
alAtachakrapratimaM dhanurdrakShyanti kauravAH || 25||

matsAyakachitA~NgAnAM rudhiraM sravatAM bahu |
sainikAnAM vadhaM dRRiShTvA santapsyati suyodhanaH || 26||

adya me kruddharUpasya nighnatashcha varAnvarAn |
dvirarjunamimaM lokaM ma.nsyate sa suyodhanaH || 27||

adya rAjasahasrANi nihatAni mayA raNe |
dRRiShTvA duryodhano rAjA santapsyati mahAmRRidhe || 28||

adya snehaM cha bhaktiM cha pANDaveShu mahAtmasu |
hatvA rAjasahasrANi darshayiShyAmi rAjasu || 29||

sa~njaya uvAcha||

evamuktastadA sUtaH shikShitAnsAdhuvAhinaH |
shashA~NkasaMnikAshAnvai vAjino.achUchudadbhRRisham || 30||

te pibanta ivAkAshaM yuyudhAnaM hayottamAH |
prApayanyavanA~nshIghraM manaHpavanaraMhasaH || 31||

sAtyakiM te samAsAdya pRRitanAsvanivartinam |
bahavo laghuhastAshcha sharavarShairavAkiran || 32||

teShAmiShUnathAstrANi vegavannataparvabhiH |
achChinatsAtyakI rAjannainaM te prApnuva~nsharAH || 33||

rukmapu~NkhaiH sunishitairgArdhrapatrairajihmagaiH |
uchchakarta shirA.nsyugro yavanAnAM bhujAnapi || 34||

shaikyAyasAni varmANi kA.nsyAni cha samantataH |
bhittvA dehA.nstathA teShAM sharA jagmurmahItalam || 35||

te hanyamAnA vIreNa mlechChAH sAtyakinA raNe |
shatasho nyapata.nstatra vyasavo vasudhAtale || 36||

supUrNAyatamuktaistAnavyavachChinnapiNDitaiH |
pa~ncha ShaTsapta chAShTau cha bibheda yavanA~nsharaiH || 37||

kAmbojAnAM sahasraistu shakAnAM cha vishAM pate |
shabarANAM kirAtAnAM barbarANAM tathaiva cha || 38||

agamyarUpAM pRRithivIM mA.nsashoNitakardamAm |
kRRitavA.nstatra shaineyaH kShapaya.nstAvakaM balam || 39||

dasyUnAM sashirastrANaiH shirobhirlUnamUrdhajaiH |
tatra tatra mahI kIrNA vibarhairaNDajairiva || 40||

rudhirokShitasarvA~NgaistaistadAyodhanaM babhau |
kabandhaiH sa.nvRRitaM sarvaM tAmrAbhraiH khamivAvRRitam || 41||

vajrAshanisamasparshaiH suparvabhirajihmagaiH |
te sAshvayAnA nihatAH samAvavrurvasundharAm || 42||

alpAvashiShTAH sambhagnAH kRRichChraprANA vichetasaH |
jitAH sa~Nkhye mahArAja yuyudhAnena da.nshitAH || 43||

pArShNibhishcha kashAbhishcha tADayantastura~NgamAn |
javamuttamamAsthAya sarvataH prAdravanbhayAt || 44||

kAmbojasainyaM vidrAvya durjayaM yudhi bhArata |
yavanAnAM cha tatsainyaM shakAnAM cha mahadbalam || 45||

sa tataH puruShavyAghraH sAtyakiH satyavikramaH |
prahRRiShTastAvakA~njitvA sUtaM yAhItyachodayat || 46||

taM yAntaM pRRiShThagoptAramarjunasya vishAM pate |
chAraNAH prekShya saMhRRiShTAstvadIyAshchApyapUjayan || 47||

\hrule

\medskip
                  96
\medskip

sa~njaya uvAcha||

jitvA yavanakAmbojAnyuyudhAnastato.arjunam |
jagAma tava sainyasya madhyena rathinAM varaH || 1||

sharadaMShTro naravyAghro vichitrakavachachChaviH |
mRRigAnvyAghra ivAjighra.nstava sainyamabhIShayat || 2||

sa rathena charanmArgAndhanurabhrAmayadbhRRisham |
rukmapRRiShThaM mahAvegaM rukmachandrakasa~Nkulam || 3||

rukmA~NgadashirastrANo rukmavarmasamAvRRitaH |
rukmadhvajavaraH shUro merushRRi~Nga ivAbabhau || 4||

sadhanurmaNDalaH sa~Nkhye tejobhAsvararashmivAn |
sharadIvoditaH sUryo nRRisUryo virarAja ha || 5||

vRRiShabhaskandhavikrAnto vRRiShabhAkSho nararShabhaH |
tAvakAnAM babhau madhye gavAM madhye yathA vRRiShaH || 6||

mattadviradasa~NkAshaM mattadviradagAminam |
prabhinnamiva mAta~NgaM yUthamadhye vyavasthitam || 7||

vyAghrA iva jighA.nsantastvadIyAbhyadravanraNe || 7||

droNAnIkamatikrAntaM bhojAnIkaM cha dustaram |
jalasandhArNavaM tIrtvA kAmbojAnAM cha vAhinIm || 8||

hArdikyamakarAnmuktaM tIrNaM vai sainyasAgaram |
parivavruH susa~NkruddhAstvadIyAH sAtyakiM rathAH || 9||

duryodhanashchitraseno duHshAsanavivi.nshatI |
shakunirduHsahashchaiva yuvA durmarShaNaH krathaH || 10||

anye cha bahavaH shUrAH shastravanto durAsadAH |
pRRiShThataH sAtyakiM yAntamanvadhAvannamarShitAH || 11||

atha shabdo mahAnAsIttava sainyasya mAriSha |
mArutoddhUtavegasya sAgarasyeva parvaNi || 12||

tAnabhidravataH sarvAnsamIkShya shinipu~NgavaH |
shanairyAhIti yantAramabravItprahasanniva || 13||

idameti samuddhUtaM dhArtarAShTrasya yadbalam |
mAmevAbhimukhaM tUrNaM gajAshvarathapattimat || 14||

nAdayanvai dishaH sarvA rathaghoSheNa sArathe |
pRRithivIM chAntarikShaM cha kampayansAgarAnapi || 15||

etadbalArNavaM tAta vArayiShye mahAraNe |
paurNamAsyAmivoddhUtaM veleva salilAshayam || 16||

pashya me sUta vikrAntamindrasyeva mahAmRRidhe |
eSha sainyAni shatrUNAM vidhamAmi shitaiH sharaiH || 17||

nihatAnAhave pashya padAtyashvarathadvipAn |
machCharairagnisa~NkAshairvidehAsUnsahasrashaH || 18||

ityevaM bruvatastasya sAtyakeramitaujasaH |
samIpaM sainikAste tu shIghramIyuryuyutsavaH || 19||

jahyAdravasva tiShTheti pashya pashyeti vAdinaH || 19||

tAnevaM bruvato vIrAnsAtyakirnishitaiH sharaiH |
jaghAna trishatAnashvAnku~njarA.nshcha chatuHshatAn || 20||

sa samprahArastumulastasya teShAM cha dhanvinAm |
devAsuraraNaprakhyaH prAvartata janakShayaH || 21||

meghajAlanibhaM sainyaM tava putrasya mAriSha |
pratyagRRihNAchChineH pautraH sharairAshIviShopamaiH || 22||

prachChAdyamAnaH samare sharajAlaiH sa vIryavAn |
asambhramaM mahArAja tAvakAnavadhIdbahUn || 23||

AshcharyaM tatra rAjendra sumahaddRRiShTavAnaham |
na moghaH sAyakaH kashchitsAtyakerabhavatprabho || 24||

rathanAgAshvakalilaH padAtyUrmisamAkulaH |
shaineyavelAmAsAdya sthitaH sainyamahArNavaH || 25||

sambhrAntanaranAgAshvamAvartata muhurmuhuH |
tatsainyamiShubhistena vadhyamAnaM samantataH || 26||

babhrAma tatra tatraiva gAvaH shItArditA iva || 26||

padAtinaM rathaM nAgaM sAdinaM turagaM tathA |
aviddhaM tatra nAdrAkShaM yuyudhAnasya sAyakaiH || 27||

na tAdRRikkadanaM rAjankRRitavA.nstatra phalgunaH |
yAdRRikkShayamanIkAnAmakarotsAtyakirnRRipa || 28||

atyarjunaM shineH pautro yudhyate bharatarShabha || 28||

tato duryodhano rAjA sAtvatasya tribhiH sharaiH |
vivyAdha sUtaM nishitaishchaturbhishchaturo hayAn || 29||

sAtyakiM cha tribhirviddhvA punarvivyAdha so.aShTabhiH |
duHshAsanaH ShoDashabhirvivyAdha shinipu~Ngavam || 30||

shakuniH pa~nchavi.nshatyA chitrasenashcha pa~nchabhiH |
duHsahaH pa~nchadashabhirvivyAdhorasi sAtyakim || 31||

utsmayanvRRiShNishArdUlastathA bANaiH samAhataH |
tAnavidhyanmahArAja sarvAneva tribhistribhiH || 32||

gADhaviddhAnarInkRRitvA mArgaNaiH so.atitejanaiH |
shaineyaH shyenavatsa~Nkhye vyacharallaghuvikramaH || 33||

saubalasya dhanushChittvA hastAvApaM nikRRitya cha |
duryodhanaM tribhirbANairabhyavidhyatstanAntare || 34||

chitrasenaM shatenaiva dashabhirduHsahaM tathA |
duHshAsanaM cha vi.nshatyA vivyAdha shinipu~NgavaH || 35||

athAnyaddhanurAdAya syAlastava vishAM pate |
aShTabhiH sAtyakiM viddhvA punarvivyAdha pa~nchabhiH || 36||

duHshAsanashcha dashabhirduHsahashcha tribhiH sharaiH |
durmukhashcha dvAdashabhI rAjanvivyAdha sAtyakim || 37||

duryodhanastrisaptatyA viddhvA bhArata mAdhavam |
tato.asya nishitairbANaistribhirvivyAdha sArathim || 38||

tAnsarvAnsahitA~nshUrAnyatamAnAnmahArathAn |
pa~nchabhiH pa~nchabhirbANaiH punarvivyAdha sAtyakiH || 39||

tataH sa rathinAM shreShThastava putrasya sArathim |
AjaghAnAshu bhallena sa hato nyapatadbhuvi || 40||

pAtite sArathau tasmi.nstava putrarathaH prabho |
vAtAyamAnaistairashvairapAnIyata sa~NgarAt || 41||

tatastava sutA rAjansainikAshcha vishAM pate |
rAj~no rathamabhiprekShya vidrutAH shatasho.abhavan || 42||

vidrutaM tatra tatsainyaM dRRiShTvA bhArata sAtyakiH |
avAkirachCharaistIkShNai rukmapu~NkhaiH shilAshitaiH || 43||

vidrAvya sarvasainyAni tAvakAni samantataH |
prayayau sAtyakI rAja~nshvetAshvasya rathaM prati || 44||

taM sharAnAdadAnaM cha rakShamANaM cha sArathim |
AtmAnaM mochayantaM cha tAvakAH samapUjayan || 45||

\hrule

\medskip
                  97
\medskip

dhRRitarAShTra uvAcha||

sampramRRidya mahatsainyaM yAntaM shaineyamarjunam |
nirhrIkA mama te putrAH kimakurvata sa~njaya || 1||

kathaM chaiShAM tathA yuddhe dhRRitirAsInmumUrShatAm |
shaineyacharitaM dRRiShTvA sadRRishaM savyasAchinaH || 2||

kiM nu vakShyanti te kShAtraM sainyamadhye parAjitAH |
kathaM cha sAtyakiryuddhe vyatikrAnto mahAyashAH || 3||

kathaM cha mama putrANAM jIvatAM tatra sa~njaya |
shaineyo.abhiyayau yuddhe tanmamAchakShva tattvataH || 4||

atyadbhutamidaM tAta tvatsakAshAchChRRiNomyaham |
ekasya bahubhiryuddhaM shatrubhirvai mahArathaiH || 5||

viparItamahaM manye mandabhAgyAnsutAnprati |
yatrAvadhyanta samare sAtvatena mahAtmanA || 6||

ekasya hi na paryAptaM matsainyaM tasya sa~njaya |
kruddhasya yuyudhAnasya sarve tiShThantu pANDavAH || 7||

nirjitya samare droNaM kRRitinaM yuddhadurmadam |
yathA pashugaNAnsiMhastadvaddhantA sutAnmama || 8||

kRRitavarmAdibhiH shUrairyattairbahubhirAhave |
yuyudhAno na shakito hantuM yaH puruSharShabhaH || 9||

naitadIdRRishakaM yuddhaM kRRitavA.nstatra phalgunaH |
yAdRRishaM kRRitavAnyuddhaM shinernaptA mahAyashAH || 10||

sa~njaya uvAcha||

tava durmantrite rAjanduryodhanakRRitena cha |
shRRiNuShvAvahito bhUtvA yatte vakShyAmi bhArata || 11||

te punaH saMnyavartanta kRRitvA sa.nshaptakAnmithaH |
parAM yuddhe matiM kRRitvA putrasya tava shAsanAt || 12||

trINi sAdisahasrANi duryodhanapurogamAH |
shakAH kAmbojabAhlIkA yavanAH pAradAstathA || 13||

kuNindAsta~NgaNAmbaShThAH paishAchAshcha samandarAH |
abhyadravanta shaineyaM shalabhAH pAvakaM yathA || 14||

yuktAshcha pArvatIyAnAM rathAH pAShANayodhinAm |
shUrAH pa~nchashatA rAja~nshaineyaM samupAdravan || 15||

tato rathasahasreNa mahArathashatena cha |
dviradAnAM sahasreNa dvisAhasraishcha vAjibhiH || 16||

sharavarShANi mu~nchanto vividhAni mahArathAH |
abhyadravanta shaineyamasa~NkhyeyAshcha pattayaH || 17||

tA.nshcha sa~nchodayansarvAnghnatainamiti bhArata |
duHshAsano mahArAja sAtyaktiM paryavArayat || 18||

tatrAdbhutamapashyAma shaineyacharitaM mahat |
yadeko bahubhiH sArdhamasambhrAntamayudhyata || 19||

avadhIchcha rathAnIkaM dviradAnAM cha tadbalam |
sAdinashchaiva tAnsarvAndasyUnapi cha sarvashaH || 20||

tatra chakrairvimathitairbhagnaishcha paramAyudhaiH |
akShaishcha bahudhA bhagnairIShAdaNDakabandhuraiH || 21||

kUbarairmathitaishchApi dhvajaishchApi nipAtitaiH |
varmabhishchAmaraishchaiva vyavakIrNA vasundharA || 22||

sragbhirAbharaNairvastrairanukarShaishcha mAriSha |
sa~nChannA vasudhA tatra dyaurgrahairiva bhArata || 23||

girirUpadharAshchApi patitAH ku~njarottamAH |
a~njanasya kule jAtA vAmanasya cha bhArata || 24||

supratIkakule jAtA mahApadmakule tathA || 24||

airAvaNakule chaiva tathAnyeShu kuleShu cha |
jAtA dantivarA rAja~nsherate bahavo hatAH || 25||

vanAyujAnpArvatIyAnkAmbojAraTTabAhlikAn |
tathA hayavarAnrAjannijaghne tatra sAtyakiH || 26||

nAnAdeshasamutthA.nshcha nAnAjAtyA.nshcha pattinaH |
nijaghne tatra shaineyaH shatasho.atha sahasrashaH || 27||

teShu prakAlyamAneShu dasyUnduHshAsano.abravIt |
nivartadhvamadharmaj~nA yudhyadhvaM kiM sRRitena vaH || 28||

tA.nshchApi sarvAnsamprekShya putro duHshAsanastava |
pAShANayodhinaH shUrAnpArvatIyAnachodayat || 29||

ashmayuddheShu kushalA naitajjAnAti sAtyakiH |
ashmayuddhamajAnantaM ghnatainaM yuddhakAmukam || 30||

tathaiva kuravaH sarve nAshmayuddhavishAradAH |
abhidravata mA bhaiShTa na vaH prApsyati sAtyakiH || 31||

tato gajashishuprakhyairupalaiH shailavAsinaH |
udyatairyuyudhAnasya sthitA maraNakA~NkShiNaH || 32||

kShepaNIyaistathApyanye sAtvatasya vadhaiShiNaH |
choditAstava putreNa rurudhuH sarvatodisham || 33||

teShAmApatatAmeva shilAyuddhaM chikIrShatAm |
sAtyakiH pratisandhAya tri.nshataM prAhiNochCharAn || 34||

tAmashmavRRiShTiM tumulAM pArvatIyaiH samIritAm |
bibhedoragasa~NkAshairnArAchaiH shinipu~NgavaH || 35||

tairashmachUrNairdIpyadbhiH khadyotAnAmiva vrajaiH |
prAyaH sainyAnyavadhyanta hAhAbhUtAni mAriSha || 36||

tataH pa~nchashatAH shUrAH samudyatamahAshilAH |
nikRRittabAhavo rAjannipeturdharaNItale || 37||

pAShANayodhinaH shUrAnyatamAnAnavasthitAn |
avadhIdbahusAhasrA.nstadadbhutamivAbhavat || 38||

tataH punarbastamukhairashmavRRiShTiM samantataH |
ayohastaiH shUlahastairdaradaiH khashata~NgaNaiH || 39||

ambaShThaishcha kuNindaishcha kShiptAM kShiptAM sa sAtyakiH |
nArAchaiH prativivyAdha prekShamANo mahAbalaH || 40||

adrINAM bhidyamAnAnAmantarikShe shitaiH sharaiH |
shabdena prAdravanrAjangajAshvarathapattayaH || 41||

ashmachUrNaiH samAkIrNA manuShyAshcha vayA.nsi cha |
nAshaknuvannavasthAtuM bhramarairiva da.nshitAH || 42||

hatashiShTA virudhirA bhinnamastakapiNDikAH |
ku~njarAH saMnyavartanta yuyudhAnarathaM prathi || 43||

tataH shabdaH samabhavattava sainyasya mAriSha |
mAdhavenArdyamAnasya sAgarasyeva dAruNaH || 44||

taM shabdaM tumulaM shrutvA droNo yantAramabravIt |
eSha sUta raNe kruddhaH sAtvatAnAM mahArathaH || 45||

dArayanbahudhA sainyaM raNe charati kAlavat |
yatraiSha shabdastumulastatra sUta rathaM naya || 46||

pAShANayodhibhirnUnaM yuyudhAnaH samAgataH |
tathA hi rathinaH sarve hriyante vidrutairhayaiH || 47||

vishastrakavachA rugNAstatra tatra patanti cha |
na shaknuvanti yantAraH sa.nyantuM tumule hayAn || 48||

ityevaM bruvato rAjanbhAradvAjasya dhImataH |
pratyuvAcha tato yantA droNaM shastrabhRRitAM varam || 49||

AyuShmandravate sainyaM kauraveyaM samantataH |
pashya yodhAnraNe bhinnAndhAvamAnA.nstatastataH || 50||

ete cha sahitAH shUrAH pA~nchAlAH pANDavaiH saha |
tvAmeva hi jighA.nsantaH prAdravanti samantataH || 51||

atra kAryaM samAdhatsva prAptakAlamari.ndama |
sthAne vA gamane vApi dUraM yAtashcha sAtyakiH || 52||

tathaivaM vadatastasya bhAradvAjasya mAriSha |
pratyadRRishyata shaineyo nighnanbahuvidhAnrathAn || 53||

te vadhyamAnAH samare yuyudhAnena tAvakAH |
yuyudhAnarathaM tyaktvA droNAnIkAya dudruvuH || 54||

yaistu duHshAsanaH sArdhaM rathaiH pUrvaM nyavartata |
te bhItAstvabhyadhAvanta sarve droNarathaM prati || 55||

\hrule

\medskip
                  98
\medskip

sa~njaya uvAcha||

duHshAsanarathaM dRRiShTvA samIpe paryavasthitam |
bhAradvAjastato vAkyaM duHshAsanamathAbravIt || 1||

duHshAsana rathAH sarve kasmAdete pravidrutAH |
kachchitkShemaM tu nRRipateH kachchijjIvati saindhavaH || 2||

rAjaputro bhavAnatra rAjabhrAtA mahArathaH |
kimarthaM dravase yuddhe yauvarAjyamavApya hi || 3||

svayaM vairaM mahatkRRitvA pA~nchAlaiH pANDavaiH saha |
ekaM sAtyakimAsAdya kathaM bhIto.asi sa.nyuge || 4||

na jAnIShe purA tvaM tu gRRihNannakShAndurodare |
sharA hyete bhaviShyanti dAruNAshIviShopamAH || 5||

apriyANAM cha vachanaM pANDaveShu visheShataH |
draupadyAshcha parikleshastvanmUlo hyabhavatpurA || 6||

kva te mAnashcha darpashcha kva cha tadvIra garjitam |
AshIviShasamAnpArthAnkopayitvA kva yAsyasi || 7||

shochyeyaM bhAratI senA rAjA chaiva suyodhanaH |
yasya tvaM karkasho bhrAtA palAyanaparAyaNaH || 8||

nanu nAma tvayA vIra dIryamANA bhayArditA |
svabAhubalamAsthAya rakShitavyA hyanIkinI || 9||

sa tvamadya raNaM tyaktvA bhIto harShayase parAn || 9||

vidrute tvayi sainyasya nAyake shatrusUdana |
ko.anyaH sthAsyati sa~NgrAme bhIto bhIte vyapAshraye || 10||

ekena sAtvatenAdya yudhyamAnasya chAnagha |
palAyane tava matiH sa~NgrAmAddhi pravartate || 11||

yadA gANDIvadhanvAnaM bhImasenaM cha kaurava |
yamau cha yudhi draShTAsi tadA tvaM kiM kariShyasi || 12||

yudhi phalgunabANAnAM sUryAgnisamatejasAm |
na tulyAH sAtyakisharA yeShAM bhItaH palAyase || 13||

yadi tAvatkRRitA buddhiH palAyanaparAyaNA |
pRRithivI dharmarAjasya shamenaiva pradIyatAm || 14||

yAvatphalgunanArAchA nirmuktoragasaMnibhAH |
nAvishanti sharIraM te tAvatsa.nshAmya pANDavaiH || 15||

yAvatte pRRithivIM pArthA hatvA bhrAtRRishataM raNe |
nAkShipanti mahAtmAnastAvatsa.nshAmya pANDavaiH || 16||

yAvanna krudhyate rAjA dharmaputro yudhiShThiraH |
kRRiShNashcha samarashlAghI tAvatsa.nshAmya pANDavaiH || 17||

yAvadbhImo mahAbAhurvigAhya mahatIM chamUm |
sodarA.nste na mRRidnAti tAvatsa.nshAmya pANDavaiH || 18||

pUrvamuktashcha te bhrAtA bhIShmeNa sa suyodhanaH |
ajeyAH pANDavAH sa~Nkhye saumya sa.nshAmya pANDavaiH || 19||

na cha tatkRRitavAnmandastava bhrAtA suyodhanaH || 19||

sa yuddhe dhRRitimAsthAya yatto yudhyasva pANDavaiH |
gachCha tUrNaM rathenaiva tatra tiShThati sAtyakiH || 20||

tvayA hInaM balaM hyetadvidraviShyati bhArata |
AtmArthaM yodhaya raNe sAtyakiM satyavikramam || 21||

evamuktastava suto nAbravItki~nchidapyasau |
shrutaM chAshrutavatkRRitvA prAyAdyena sa sAtyakiH || 22||

sainyena mahatA yukto mlechChAnAmanivartinAm |
AsAdya cha raNe yatto yuyudhAnamayodhayat || 23||

droNo.api rathinAM shreShThaH pA~nchAlAnpANDavA.nstathA |
abhyadravata sa~Nkruddho javamAsthAya madhyamam || 24||

pravishya cha raNe droNaH pA~nchAlAnAM varUthinIm |
drAvayAmAsa yodhAnvai shatasho.atha sahasrashaH || 25||

tato droNo mahArAja nAma vishrAvya sa.nyuge |
pANDupA~nchAlamatsyAnAM prachakre kadanaM mahat || 26||

taM jayantamanIkAni bhAradvAjaM tatastataH |
pA~nchAlaputro dyutimAnvIraketuH samabhyayAt || 27||

sa droNaM pa~nchabhirviddhvA sharaiH saMnataparvabhiH |
dhvajamekena vivyAdha sArathiM chAsya saptabhiH || 28||

tatrAdbhutaM mahArAja dRRiShTavAnasmi sa.nyuge |
yaddroNo rabhasaM yuddhe pA~nchAlyaM nAbhyavartata || 29||

saMniruddhaM raNe droNaM pA~nchAlA vIkShya mAriSha |
AvavruH sarvato rAjandharmaputrajayaiShiNaH || 30||

te sharairagnisa~NkAshaistomaraishcha mahAdhanaiH |
shastraishcha vividhai rAjandroNamekamavAkiran || 31||

nihatya tAnbANagaNAndroNo rAjansamantataH |
mahAjaladharAnvyomni mAtarishvA vivAniva || 32||

tataH sharaM mahAghoraM sUryapAvakasaMnibham |
sa.ndadhe paravIraghno vIraketurathaM prati || 33||

sa bhittvA tu sharo rAjanpA~nchAlyaM kulanandanam |
abhyagAddharaNIM tUrNaM lohitArdro jvalanniva || 34||

tato.apatadrathAttUrNaM pA~nchAlyaH kulanandanaH |
parvatAgrAdiva mahA.nshchampako vAyupIDitaH || 35||

tasminhate maheShvAse rAjaputre mahAbale |
pA~nchAlAstvaritA droNaM samantAtparyavArayan || 36||

chitraketuH sudhanvA cha chitravarmA cha bhArata |
tathA chitrarathashchaiva bhrAtRRivyasanakarShitAH || 37||

abhyadravanta sahitA bhAradvAjaM yuyutsavaH |
mu~nchantaH sharavarShANi tapAnte jaladA iva || 38||

sa vadhyamAno bahudhA rAjaputrairmahArathaiH |
vyashvasUtarathA.nshchakre kumArAnkupito raNe || 39||

tathAparaiH sunishitairbhallaisteShAM mahAyashAH |
puShpANIva vichinvanhi sottamA~NgAnyapAtayat || 40||

te rathebhyo hatAH petuH kShitau rAjansuvarchasaH |
devAsure purA yuddhe yathA daiteyadAnavAH || 41||

tAnnihatya raNe rAjanbhAradvAjaH pratApavAn |
kArmukaM bhrAmayAmAsa hemapRRiShThaM durAsadam || 42||

pA~nchAlAnnihatAndRRiShTvA devakalpAnmahArathAn |
dhRRiShTadyumno bhRRishaM kruddho netrAbhyAM pAtaya~njalam || 43||

abhyavartata sa~NgrAme kruddho droNarathaM prati || 43||

tato hA heti sahasA nAdaH samabhavannRRipa |
pA~nchAlyena raNe dRRiShTvA droNamAvAritaM sharaiH || 44||

sa~nChAdyamAno bahudhA pArShatena mahAtmanA |
na vivyathe tato droNaH smayannevAnvayudhyata || 45||

tato droNaM mahArAja pA~nchAlyaH krodhamUrChitaH |
AjaghAnorasi kruddho navatyA nataparvaNAm || 46||

sa gADhaviddho balinA bhAradvAjo mahAyashAH |
niShasAda rathopasthe kashmalaM cha jagAma ha || 47||

taM vai tathAgataM dRRiShTvA dhRRiShTadyumnaH parAkramI |
samutsRRijya dhanustUrNamasiM jagrAha vIryavAn || 48||

avaplutya rathAchchApi tvaritaH sa mahArathaH |
Aruroha rathaM tUrNaM bhAradvAjasya mAriSha || 49||

hartumaichChachChiraH kAyAtkrodhasa.nraktalochanaH || 49||

pratyAshvastastato droNo dhanurgRRihya mahAbalaH |
sharairvaitastikai rAjannityamAsannayodhibhiH || 50||

yodhayAmAsa samare dhRRiShTadyumnaM mahAratham || 50||

te hi vaitastikA nAma sharA AsannayodhinaH |
droNasya viditA rAjandhRRiShTadyumnamavAkShipan || 51||

sa vadhyamAno bahubhiH sAyakaistairmahAbalaH |
avaplutya rathAttUrNaM bhagnavegaH parAkramI || 52||

Aruhya svarathaM vIraH pragRRihya cha mahaddhanuH |
vivyAdha samare droNaM dhRRiShTadyumno mahArathaH || 53||

tadadbhutaM tayoryuddhaM bhUtasa~NghA hyapUjayan |
kShatriyAshcha mahArAja ye chAnye tatra sainikAH || 54||

avashyaM samare droNo dhRRiShTadyumnena sa~NgataH |
vashameShyati no rAj~naH pA~nchAlA iti chukrushuH || 55||

droNastu tvarito yuddhe dhRRiShTadyumnasya sAratheH |
shiraH prachyAvayAmAsa phalaM pakvaM taroriva || 56||

tataste pradrutA vAhA rAja.nstasya mahAtmanaH || 56||

teShu pradravamANeShu pA~nchAlAnsRRi~njayA.nstathA |
vyadrAvayadraNe droNastatra tatra parAkramI || 57||

vijitya pANDupA~nchAlAnbhAradvAjaH pratApavAn |
svaM vyUhaM punarAsthAya sthiro.abhavadari.ndamaH || 58||

na chainaM pANDavA yuddhe jetumutsahire prabho || 58||

\hrule

\medskip
                  99
\medskip

sa~njaya uvAcha||

tato duHshAsano rAja~nshaineyaM samupAdravat |
kira~nsharasahasrANi parjanya iva vRRiShTimAn || 1||

sa viddhvA sAtyakiM ShaShTyA tathA ShoDashabhiH sharaiH |
nAkampayatsthitaM yuddhe mainAkamiva parvatam || 2||

sa tu duHshAsanaM vIraH sAyakairAvRRiNodbhRRisham |
mashakaM samanuprAptamUrNanAbhirivorNayA || 3||

dRRiShTvA duHshAsanaM rAjA tathA sharashatAchitam |
trigartA.nshchodayAmAsa yuyudhAnarathaM prati || 4||

te.agachChanyuyudhAnasya samIpaM krUrakAriNaH |
trigartAnAM trisAhasrA rathA yuddhavishAradAH || 5||

te tu taM rathava.nshena mahatA paryavArayan |
sthirAM kRRitvA matiM yuddhe bhUtvA sa.nshaptakA mithaH || 6||

teShAM prayatatAM yuddhe sharavarShANi mu~nchatAm |
yodhAnpa~nchashatAnmukhyAnagrAnIke vyapothayat || 7||

te.apatanta hatAstUrNaM shinipravarasAyakaiH |
mahAmArutavegena rugNA iva mahAdrumAH || 8||

rathaishcha bahudhA Chinnairdhvajaishchaiva vishAM pate |
hayaishcha kanakApIDaiH patitaistatra medinI || 9||

shaineyasharasa~NkRRittaiH shoNitaughapariplutaiH |
ashobhata mahArAja ki.nshukairiva puShpitaiH || 10||

te vadhyamAnAH samare yuyudhAnena tAvakAH |
trAtAraM nAdhyagachChanta pa~NkamagnA iva dvipAH || 11||

tataste paryavartanta sarve droNarathaM prati |
bhayAtpatagarAjasya gartAnIva mahoragAH || 12||

hatvA pa~nchashatAnyodhA~nsharairAshIviShopamaiH |
prAyAtsa shanakairvIro dhana~njayarathaM prati || 13||

taM prayAntaM narashreShThaM putro duHshAsanastava |
vivyAdha navabhistUrNaM sharaiH saMnataparvabhiH || 14||

sa tu taM prativivyAdha pa~nchabhirnishitaiH sharaiH |
rukmapu~NkhairmaheShvAso gArdhrapatrairajihmagaiH || 15||

sAtyakiM tu mahArAja prahasanniva bhArata |
duHshAsanastribhirviddhvA punarvivyAdha pa~nchabhiH || 16||

shaineyastava putraM tu viddhvA pa~nchabhirAshugaiH |
dhanushchAsya raNe ChittvA vismayannarjunaM yayau || 17||

tato duHshAsanaH kruddho vRRiShNivIrAya gachChate |
sarvapArashavIM shaktiM visasarja jighA.nsayA || 18||

tAM tu shaktiM tadA ghorAM tava putrasya sAtyakiH |
chichCheda shatadhA rAjannishitaiH ka~NkapatribhiH || 19||

athAnyaddhanurAdAya putrastava janeshvara |
sAtyakiM dashabhirviddhvA siMhanAdaM nanAda ha || 20||

sAtyakistu raNe kruddho mohayitvA sutaM tava |
sharairagnishikhAkArairAjaghAna stanAntare || 21||

sarvAyasaistIkShNavaktrairaShTAbhirvivyadhe punaH || 21||

duHshAsanastu vi.nshatyA sAtyakiM pratyavidhyata |
sAtvato.api mahArAja taM vivyAdha stanAntare || 22||

tribhireva mahAvegaiH sharaiH saMnataparvabhiH || 22||

tato.asya vAhAnnishitaiH sharairjaghne mahArathaH |
sArathiM cha susa~NkruddhaH sharaiH saMnataparvabhiH || 23||

dhanurekena bhallena hastAvApaM cha pa~nchabhiH |
dhvajaM cha rathashaktiM cha bhallAbhyAM paramAstravit || 24||

chichCheda vishikhaistIkShNaistathobhau pArShNisArathI || 24||

sa ChinnadhanvA viratho hatAshvo hatasArathiH |
trigartasenApatinA svarathenApavAhitaH || 25||

tamabhidrutya shaineyo muhUrtamiva bhArata |
na jaghAna mahAbAhurbhImasenavachaH smaran || 26||

bhImasenena hi vadhaH sutAnAM tava bhArata |
pratij~nAtaH sabhAmadhye sarveShAmeva sa.nyuge || 27||

tathA duHshAsanaM jitvA sAtyakiH sa.nyuge prabho |
jagAma tvarito rAjanyena yAto dhana~njayaH || 28||

\hrule

\medskip
                  100
\medskip

dhRRitarAShTra uvAcha||

kiM tasyAM mama senAyAM nAsankechinmahArathAH |
ye tathA sAtyakiM yAntaM naivAghnannApyavArayan || 1||

eko hi samare karma kRRitavAnsatyavikramaH |
shakratulyabalo yuddhe mahendro dAnaveShviva || 2||

atha vA shUnyamAsIttadyena yAtaH sa sAtyakiH |
eko vai bahulAH senAH pramRRidnanpuruSharShabhaH || 3||

kathaM cha yudhyamAnAnAmapakrAnto mahAtmanAm |
eko bahUnAM shaineyastanmamAchakShva sa~njaya || 4||

sa~njaya uvAcha||

rAjansenAsamudyogo rathanAgAshvapattimAn |
tumulastava sainyAnAM yugAntasadRRisho.abhavat || 5||

AhNikeShu samUheShu tava sainyasya mAnada |
nAsti loke samaH kashchitsamUha iti me matiH || 6||

tatra devAH sma bhAShante chAraNAshcha samAgatAH |
etadantAH samUhA vai bhaviShyanti mahItale || 7||

na chaiva tAdRRishaH kashchidvyUha AsIdvishAM pate |
yAdRRigjayadrathavadhe droNena vihito.abhavat || 8||

chaNDavAtAbhipannAnAM samudrANAmiva svanaH |
raNe.abhavadbalaughAnAmanyonyamabhidhAvatAm || 9||

pArthivAnAM sametAnAM bahUnyAsannarottama |
tvadbale pANDavAnAM cha sahasrANi shatAni cha || 10||

sa.nrabdhAnAM pravIrANAM samare dRRiDhakarmaNAm |
tatrAsItsumahA~nshabdastumulo lomaharShaNaH || 11||

athAkrandadbhImaseno dhRRiShTadyumnashcha mAriSha |
nakulaH sahadevashcha dharmarAjashcha pANDavaH || 12||

AgachChata praharata balavatparidhAvata |
praviShTAvarisenAM hi vIrau mAdhavapANDavau || 13||

yathA sukhena gachChetAM jayadrathavadhaM prati |
tathA prakuruta kShipramiti sainyAnyachodayat || 14||

tayorabhAve kuravaH kRRitArthAH syurvayaM jitAH || 14||

te yUyaM sahitA bhUtvA tUrNameva balArNavam |
kShobhayadhvaM mahAvegAH pavanAH sAgaraM yathA || 15||

bhImasenena te rAjanpA~nchAlyena cha choditAH |
AjaghnuH kauravAnsa~Nkhye tyaktvAsUnAtmanaH priyAn || 16||

ichChanto nidhanaM yuddhe shastrairuttamatejasaH |
svargArthaM mitrakAryArthaM nAbhyarakShanta jIvitam || 17||

tathaiva tAvakA rAjanprArthayanto mahadyashaH |
AryAM yuddhe matiM kRRitvA yuddhAyaivopatasthire || 18||

tasmi.nstu tumule yuddhe vartamAne mahAbhaye |
hatvA sarvANi sainyAni prAyAtsAtyakirarjunam || 19||

kavachAnAM prabhAstatra sUryarashmivichitritAH |
dRRiShTIH sa~Nkhye sainikAnAM pratijaghnuH samantataH || 20||

tathA prayatamAneShu pANDaveyeShu nirbhayaH |
duryodhano mahArAja vyagAhata mahadbalam || 21||

sa saMnipAtastumulasteShAM tasya cha bhArata |
abhavatsarvasainyAnAmabhAvakaraNo mahAn || 22||

dhRRitarAShTra uvAcha||

tathA gateShu sainyeShu tathA kRRichChragataH svayam |
kachchidduryodhanaH sUta nAkArShItpRRiShThato raNam || 23||

ekasya cha bahUnAM cha saMnipAto mahAhave |
visheShato nRRipatinA viShamaH pratibhAti me || 24||

so.atyantasukhasa.nvRRiddho lakShmyA lokasya cheshvaraH |
eko bahUnsamAsAdya kachchinnAsItparA~NmukhaH || 25||

sa~njaya uvAcha||

rAjansa~NgrAmamAshcharyaM tava putrasya bhArata |
ekasya cha bahUnAM cha shRRiNuShva gadato.adbhutam || 26||

duryodhanena sahasA pANDavI pRRitanA raNe |
nalinI dviradeneva samantAdvipraloDitA || 27||

tathA senAM kRRitAM dRRiShTvA tava putreNa kaurava |
bhImasenapurogAstaM pA~nchAlAH samupAdravan || 28||

sa bhImasenaM dashabhirmAdrIputrau tribhistribhiH |
virATadrupadau ShaDbhiH shatena cha shikhaNDinam || 29||

dhRRiShTadyumnaM cha vi.nshatyA dharmaputraM cha saptabhiH |
kekayAndashabhirviddhvA draupadeyA.nstribhistribhiH || 30||

shatashashchAparAnyodhAnsadvipA.nshcha rathAnraNe |
sharairavachakartograiH kruddho.antaka iva prajAH || 31||

na sa.ndadhanvimu~nchanvA maNDalIkRRitakArmukaH |
adRRishyata ripUnnighna~nshikShayAstrabalena cha || 32||

tasya tAnnighnataH shatrUnhemapRRiShThaM mahaddhanuH |
bhallAbhyAM pANDavo jyeShThastridhA chichCheda mAriSha || 33||

vivyAdha chainaM bahubhiH samyagastaiH shitaiH sharaiH |
varmANyAshu samAsAdya te bhagnAH kShitimAvishan || 34||

tataH pramuditAH pArthAH parivavruryudhiShThiram |
yathA vRRitravadhe devA mudA shakraM maharShibhiH || 35||

atha duryodhano rAjA dRRiDhamAdAya kArmukam |
tiShTha tiShTheti rAjAnaM bruvanpANDavamabhyayAt || 36||

taM tathA vAdinaM rAja.nstava putraM mahAratham |
pratyudyayuH pramuditAH pA~nchAlA jayagRRiddhinaH || 37||

tAndroNaH pratijagrAha parIpsanyudhi pANDavam |
chaNDavAtoddhutAnmeghAnsajalAnachalo yathA || 38||

tatra rAjanmahAnAsItsa~NgrAmo bhUrivardhanaH |
rudrasyAkrIDasa~NkAshaH saMhAraH sarvadehinAm || 39||

\hrule

\medskip
                  101
\medskip

sa~njaya uvAcha||

aparAhNe mahArAja sa~NgrAmaH samapadyata |
parjanyasamanirghoShaH punardroNasya somakaiH || 1||

shoNAshvaM rathamAsthAya naravIraH samAhitaH |
samare.abhyadravatpANDU~njavamAsthAya madhyamam || 2||

tava priyahite yukto maheShvAso mahAbalaH |
chitrapu~NkhaiH shitairbANaiH kalashottamasambhavaH || 3||

varAnvarAnhi yodhAnAM vichinvanniva bhArata |
akrIData raNe rAjanbhAradvAjaH pratApavAn || 4||

tamabhyayAdbRRihatkShatraH kekayAnAM mahArathaH |
bhrAtR^INAM vIrapa~nchAnAM jyeShThaH samarakarkashaH || 5||

vimu~nchanvishikhA.nstIkShNAnAchAryaM ChAdayanbhRRisham |
mahAmegho yathA varShaM vimu~nchangandhamAdane || 6||

tasya droNo mahArAja svarNapu~NkhA~nshilAshitAn |
preShayAmAsa sa~NkruddhaH sAyakAndasha sapta cha || 7||

tA.nstu droNadhanurmuktAnghorAnAshIviShopamAn |
ekaikaM dashabhirbANairyudhi chichCheda hRRiShTavat || 8||

tasya tallAghavaM dRRiShTvA prahasandvijasattamaH |
preShayAmAsa vishikhAnaShTau saMnataparvaNaH || 9||

tAndRRiShTvA patataH shIghraM droNachApachyutA~nsharAn |
avArayachCharaireva tAvadbhirnishitairdRRiDhaiH || 10||

tato.abhavanmahArAja tava sainyasya vismayaH |
bRRihatkShatreNa tatkarma kRRitaM dRRiShTvA suduShkaram || 11||

tato droNo mahArAja kekayaM vai visheShayan |
prAdushchakre raNe divyaM brAhmamastraM mahAtapAH || 12||

tadasya rAjankaikeyaH pratyavArayadachyutaH |
brAhmeNaiva mahAbAhurAhave samudIritam || 13||

pratihanya tadastraM tu bhAradvAjasya sa.nyuge |
vivyAdha brAhmaNaM ShaShTyA svarNapu~NkhaiH shilAshitaiH || 14||

taM droNo dvipadAM shreShTho nArAchena samarpayat |
sa tasya kavachaM bhittvA prAvishaddharaNItalam || 15||

kRRiShNasarpo yathA mukto valmIkaM nRRipasattama |
tathAbhyagAnmahIM bANo bhittvA kaikeyamAhave || 16||

so.atividdho mahArAja droNenAstravidA bhRRisham |
krodhena mahatAviShTo vyAvRRitya nayane shubhe || 17||

droNaM vivyAdha saptatyA svarNapu~NkhaiH shilAshitaiH |
sArathiM chAsya bhallena bAhvorurasi chArpayat || 18||

droNastu bahudhA viddho bRRihatkShatreNa mAriSha |
asRRijadvishikhA.nstIkShNAnkekayasya rathaM prati || 19||

vyAkulIkRRitya taM droNo bRRihatkShatraM mahAratham |
vyasRRijatsAyakaM tIkShNaM kekayaM prati bhArata || 20||

sa gADhaviddhastenAshu mahArAja stanAntare |
rathAtpuruShashArdUlaH sambhinnahRRidayo.apatat || 21||

bRRihatkShatre hate rAjankekayAnAM mahArathe |
shaishupAliH susa~Nkruddho yantAramidamabravIt || 22||

sArathe yAhi yatraiSha droNastiShThati da.nshitaH |
vinighnankekayAnsarvAnpA~nchAlAnAM cha vAhinIm || 23||

tasya tadvachanaM shrutvA sArathI rathinAM varam |
droNAya prApayAmAsa kAmbojairjavanairhayaiH || 24||

dhRRiShTaketushcha chedInAmRRiShabho.atibaloditaH |
sahasA prApataddroNaM pata~Nga iva pAvakam || 25||

so.abhyavidhyattato droNaM ShaShTyA sAshvarathadhvajam |
punashchAnyaiH sharaistIkShNaiH suptaM vyAghraM tudanniva || 26||

tasya droNo dhanurmadhye kShurapreNa shitena ha |
chichCheda rAj~no balino yatamAnasya sa.nyuge || 27||

athAnyaddhanurAdAya shaishupAlirmahArathaH |
vivyAdha sAyakairdroNaM punaH sunishitairdRRiDhaiH || 28||

tasya droNo hayAnhatvA sArathiM cha mahAbalaH |
athainaM pa~nchavi.nshatyA sAyakAnAM samArpayat || 29||

viratho vidhanuShkashcha chedirAjo.api sa.nyuge |
gadAM chikShepa sa~Nkruddho bhAradvAjarathaM prati || 30||

tAmApatantIM sahasA ghorarUpAM bhayAvahAm |
ashmasAramayIM gurvIM tapanIyavibhUShitAm || 31||

sharairanekasAhasrairbhAradvAjo nyapAtayat || 31||

sA papAta gadA bhUmau bhAradvAjena sAditA |
raktamAlyAmbaradharA tAreva nabhasastalAt || 32||

gadAM vinihatAM dRRiShTvA dhRRiShTaketuramarShaNaH |
tomaraM vyasRRijattUrNaM shaktiM cha kanakojjvalAm || 33||

tomaraM tu tribhirbANairdroNashChittvA mahAmRRidhe |
shaktiM chichCheda sahasA kRRitahasto mahAbalaH || 34||

tato.asya vishikhaM tIkShNaM vadhArthaM vadhakA~NkShiNaH |
preShayAmAsa samare bhAradvAjaH pratApavAn || 35||

sa tasya kavachaM bhittvA hRRidayaM chAmitaujasaH |
abhyagAddharaNIM bANo ha.nsaH padmasaro yathA || 36||

pata~NgaM hi grasechchASho yathA rAjanbubhukShitaH |
tathA droNo.agrasachChUro dhRRiShTaketuM mahAmRRidhe || 37||

nihate chedirAje tu tatkhaNDaM pitryamAvishat |
amarShavashamApannaH putro.asya paramAstravit || 38||

tamapi prahasandroNaH sharairninye yamakShayam |
mahAvyAghro mahAraNye mRRigashAvaM yathA balI || 39||

teShu prakShIyamANeShu pANDaveyeShu bhArata |
jarAsandhasuto vIraH svayaM droNamupAdravat || 40||

sa tu droNaM mahArAja ChAdayansAyakaiH shitaiH |
adRRishyamakarottUrNaM jalado bhAskaraM yathA || 41||

tasya tallAghavaM dRRiShTvA droNaH kShatriyamardanaH |
vyasRRijatsAyakA.nstUrNaM shatasho.atha sahasrashaH || 42||

ChAdayitvA raNe droNo rathasthaM rathinAM varam |
jArAsandhimatho jaghne miShatAM sarvadhanvinAm || 43||

yo yaH sma lIyate droNaM taM taM droNo.antakopamaH |
Adatta sarvabhUtAni prApte kAle yathAntakaH || 44||

tato droNo maheShvAso nAma vishrAvya sa.nyuge |
sharairanekasAhasraiH pANDaveyAnvyamohayat || 45||

tato droNA~NkitA bANAH svarNapu~NkhAH shilAshitAH |
narAnnAgAnhayA.nshchaiva nijaghnuH sarvato raNe || 46||

te vadhyamAnA droNena shakreNeva mahAsurAH |
samakampanta pA~nchAlA gAvaH shItArditA iva || 47||

tato niShTAnako ghoraH pANDavAnAmajAyata |
droNena vadhyamAneShu sainyeShu bharatarShabha || 48||

mohitAH sharavarSheNa bhAradvAjasya sa.nyuge |
UrugrAhagRRihItA hi pA~nchAlAnAM mahArathAH || 49||

chedayashcha mahArAja sRRi~njayAH somakAstathA |
abhyadravanta saMhRRiShTA bhAradvAjaM yuyutsayA || 50||

hata droNaM hata droNamiti te droNamabhyayuH |
yatantaH puruShavyAghrAH sarvashaktyA mahAdyutim || 51||

ninIShanto raNe droNaM yamasya sadanaM prati || 51||

yatamAnA.nstu tAnvIrAnbhAradvAjaH shilImukhaiH |
yamAya preShayAmAsa chedimukhyAnvisheShataH || 52||

teShu prakShIyamANeShu chedimukhyeShu bhArata |
pA~nchAlAH samakampanta droNasAyakapIDitAH || 53||

prAkroshanbhImasenaM te dhRRiShTadyumnarathaM prati |
dRRiShTvA droNasya karmANi tathArUpANi mAriSha || 54||

brAhmaNena tapo nUnaM charitaM dushcharaM mahat |
tathA hi yudhi vikrAnto dahati kShatriyarShabhAn || 55||

dharmo yuddhaM kShatriyasya brAhmaNasya paraM tapaH |
tapasvI kRRitavidyashcha prekShitenApi nirdahet || 56||

droNAstramagnisa.nsparshaM praviShTAH kShatriyarShabhAH |
bahavo dustaraM ghoraM yatrAdahyanta bhArata || 57||

yathAbalaM yathotsAhaM yathAsattvaM mahAdyutiH |
mohayansarvabhUtAni droNo hanti balAni naH || 58||

teShAM tadvachanaM shrutvA kShatradharmA vyavasthitaH |
ardhachandreNa chichCheda droNasya sasharaM dhanuH || 59||

sa sa.nrabdhataro bhUtvA droNaH kShatriyamardanaH |
anyatkArmukamAdAya bhAsvaraM vegavattaram || 60||

tatrAdhAya sharaM tIkShNaM bhAraghnaM vimalaM dRRiDham |
AkarNapUrNamAchAryo balavAnabhyavAsRRijat || 61||

sa hatvA kShatradharmANaM jagAma dharaNItalam |
sa bhinnahRRidayo vAhAdapatanmedinItale || 62||

tataH sainyAnyakampanta dhRRiShTadyumnasute hate |
atha droNaM samArohachchekitAno mahArathaH || 63||

sa droNaM dashabhirbANaiH pratyavidhyatstanAntare |
chaturbhiH sArathiM chAsya chaturbhishchaturo hayAn || 64||

tasyAchAryaH ShoDashabhiravidhyaddakShiNaM bhujam |
dhvajaM ShoDashabhirbANairyantAraM chAsya saptabhiH || 65||

tasya sUte hate te.ashvA rathamAdAya vidrutAH |
samare sharasa.nvItA bhAradvAjena mAriSha || 66||

chekitAnarathaM dRRiShTvA vidrutaM hatasArathim |
pA~nchAlAnpANDavA.nshchaiva mahadbhayamathAvishat || 67||

tAnsametAnraNe shUrA.nshchedipA~nchAlasRRi~njayAn |
samantAddrAvayandroNo bahvashobhata mAriSha || 68||

AkarNapalitaH shyAmo vayasAshItikAtparaH |
raNe paryacharaddroNo vRRiddhaH ShoDashavarShavat || 69||

atha droNaM mahArAja vicharantamabhItavat |
vajrahastamamanyanta shatravaH shatrusUdanam || 70||

tato.abravInmahArAja drupado buddhimAnnRRipa |
lubdho.ayaM kShatriyAnhanti vyAghraH kShudramRRigAniva || 71||

kRRichChrAnduryodhano lokAnpApaH prApsyati durmatiH |
yasya lobhAdvinihatAH samare kShatriyarShabhAH || 72||

shatashaH sherate bhUmau nikRRittA govRRiShA iva |
rudhireNa parItA~NgAH shvasRRigAlAdanIkRRitAH || 73||

evamuktvA mahArAja drupado.akShauhiNIpatiH |
puraskRRitya raNe pArthAndroNamabhyadravaddrutam || 74||

\hrule

\medskip
                  102
\medskip

sa~njaya uvAcha||

vyUheShvAloDyamAneShu pANDavAnAM tatastataH |
sudUramanvayuH pArthAH pA~nchAlAH saha somakaiH || 1||

vartamAne tathA raudre sa~NgrAme lomaharShaNe |
prakShaye jagatastIvre yugAnta iva bhArata || 2||

droNe yudhi parAkrAnte nardamAne muhurmuhuH |
pA~nchAleShu cha kShINeShu vadhyamAneShu pANDuShu || 3||

nApashyachCharaNaM ki~nchiddharmarAjo yudhiShThiraH |
chintayAmAsa rAjendra kathametadbhaviShyati || 4||

tatrAvekShya dishaH sarvAH savyasAchididRRikShayA |
yudhiShThiro dadarshAtha naiva pArthaM na mAdhavam || 5||

so.apashyannarashArdUlaM vAnararShabhalakShaNam |
gANDIvasya cha nirghoShamashRRiNvanvyathitendriyaH || 6||

apashyansAtyakiM chApi vRRiShNInAM pravaraM ratham |
chintayAbhiparItA~Ngo dharmarAjo yudhiShThiraH || 7||

nAdhyagachChattadA shAntiM tAvapashyannararShabhau || 7||

lokopakroshabhIrutvAddharmarAjo mahAyashAH |
achintayanmahAbAhuH shaineyasya rathaM prati || 8||

padavIM preShitashchaiva phalgunasya mayA raNe |
shaineyaH sAtyakiH satyo mitrANAmabhaya~NkaraH || 9||

tadidaM hyekamevAsIddvidhA jAtaM mamAdya vai |
sAtyakishcha hi me j~neyaH pANDavashcha dhana~njayaH || 10||

sAtyakiM preShayitvA tu pANDavasya padAnugam |
sAtvatasyApi kaM yuddhe preShayiShye padAnugam || 11||

kariShyAmi prayatnena bhrAturanveShaNaM yadi |
yuyudhAnamananviShya loko mAM garhayiShyati || 12||

bhrAturanveShaNaM kRRitvA dharmarAjo yudhiShThiraH |
parityajati vArShNeyaM sAtyakiM satyavikramam || 13||

lokApavAdabhIrutvAtso.ahaM pArthaM vRRikodaram |
padavIM preShayiShyAmi mAdhavasya mahAtmanaH || 14||

yathaiva cha mama prItirarjune shatrusUdane |
tathaiva vRRiShNivIre.api sAtvate yuddhadurmade || 15||

atibhAre niyuktashcha mayA shaineyanandanaH |
sa tu mitroparodhena gauravAchcha mahAbalaH || 16||

praviShTo bhAratIM senAM makaraH sAgaraM yathA || 16||

asau hi shrUyate shabdaH shUrANAmanivartinAm |
mithaH sa.nyudhyamAnAnAM vRRiShNivIreNa dhImatA || 17||

prAptakAlaM subalavannishchitya bahudhA hi me |
tatraiva pANDaveyasya bhImasenasya dhanvinaH || 18||

gamanaM rochate mahyaM yatra yAtau mahArathau || 18||

na chApyasahyaM bhImasya vidyate bhuvi ki~nchana |
shakto hyeSha raNe yattAnpRRithivyAM sarvadhanvinaH || 19||

svabAhubalamAsthAya prativyUhituma~njasA || 19||

yasya bAhubalaM sarve samAshritya mahAtmanaH |
vanavAsAnnivRRittAH sma na cha yuddheShu nirjitAH || 20||

ito gate bhImasene sAtvataM prati pANDave |
sanAthau bhavitArau hi yudhi sAtvataphalgunau || 21||

kAmaM tvashochanIyau tau raNe sAtvataphalgunau |
rakShitau vAsudevena svayaM chAstravishAradau || 22||

avashyaM tu mayA kAryamAtmanaH shokanAshanam |
tasmAdbhImaM niyokShyAmi sAtvatasya padAnugam || 23||

tataH pratikRRitaM manye vidhAnaM sAtyakiM prati || 23||

evaM nishchitya manasA dharmaputro yudhiShThiraH |
yantAramabravIdrAjanbhImaM prati nayasva mAm || 24||

dharmarAjavachaH shrutvA sArathirhayakovidaH |
rathaM hemapariShkAraM bhImAntikamupAnayat || 25||

bhImasenamanuprApya prAptakAlamanusmaran |
kashmalaM prAvishadrAjA bahu tatra samAdishan || 26||

yaH sadevAnsagandharvAndaityA.nshchaikaratho.ajayat |
tasya lakShma na pashyAmi bhImasenAnujasya te || 27||

tato.abravIddharmarAjaM bhImasenastathAgatam |
naivAdrAkShaM na chAshrauShaM tava kashmalamIdRRisham || 28||

purA hi duHkhadIrNAnAM bhavAngatirabhUddhi naH |
uttiShThottiShTha rAjendra shAdhi kiM karavANi te || 29||

na hyasAdhyamakAryaM vA vidyate mama mAnada |
Aj~nApaya kurushreShTha mA cha shoke manaH kRRithAH || 30||

tamabravIdashrupUrNaH kRRiShNasarpa iva shvasan |
bhImasenamidaM vAkyaM pramlAnavadano nRRipaH || 31||

yathA sha~Nkhasya nirghoShaH pA~nchajanyasya shrUyate |
prerito vAsudevena sa.nrabdhena yashasvinA || 32||

nUnamadya hataH shete tava bhrAtA dhana~njayaH || 32||

tasminvinihate nUnaM yudhyate.asau janArdanaH |
yasya sattvavato vIryamupajIvanti pANDavAH || 33||

yaM bhayeShvabhigachChanti sahasrAkShamivAmarAH |
sa shUraH saindhavaprepsuranvayAdbhAratIM chamUm || 34||

tasya vai gamanaM vidmo bhIma nAvartanaM punaH |
shyAmo yuvA guDAkesho darshanIyo mahAbhujaH || 35||

vyUDhorasko mahAskandho mattadviradavikramaH |
chakoranetrastAmrAkSho dviShatAmaghavardhanaH || 36||

tadidaM mama bhadraM te shokasthAnamari.ndama |
arjunArthaM mahAbAho sAtvatasya cha kAraNAt || 37||

vardhate haviShevAgniridhyamAnaH punaH punaH |
tasya lakShma na pashyAmi tena vindAmi kashmalam || 38||

taM viddhi puruShavyAghraM sAtvataM cha mahAratham |
sa taM mahArathaM pashchAdanuyAtastavAnujam || 39||

tamapashyanmahAbAhumahaM vindAmi kashmalam || 39||

tasmAtkRRiShNo raNe nUnaM yudhyate yuddhakovidaH |
yasya vIryavato vIryamupajIvanti pANDavAH || 40||

sa tatra gachCha kaunteya yatra yAto dhana~njayaH |
sAtyakishcha mahAvIryaH kartavyaM yadi manyase || 41||

vachanaM mama dharmaj~na jyeShTho bhrAtA bhavAmi te || 41||

na te.arjunastathA j~neyo j~nAtavyaH sAtyakiryathA |
chikIrShurmatpriyaM pArtha prayAtaH savyasAchinaH || 42||

padavIM durgamAM ghorAmagamyAmakRRitAtmabhiH || 42||

bhImasena uvAcha||

brahmeshAnendravaruNAnavahadyaH purA rathaH |
tamAsthAya gatau kRRiShNau na tayorvidyate bhayam || 43||

Aj~nAM tu shirasA bibhradeSha gachChAmi mA shuchaH |
sametya tAnnaravyAghrA.nstava dAsyAmi sa.nvidam || 44||

sa~njaya uvAcha||

etAvaduktvA prayayau paridAya yudhiShThiram |
dhRRiShTadyumnAya balavAnsuhRRidbhyashcha punaH punaH || 45||

dhRRiShTadyumnaM chedamAha bhImaseno mahAbalaH || 45||

viditaM te mahAbAho yathA droNo mahArathaH |
grahaNe dharmarAjasya sarvopAyena vartate || 46||

na cha me gamane kRRityaM tAdRRikpArShata vidyate |
yAdRRishaM rakShaNe rAj~naH kAryamAtyayikaM hi naH || 47||

evamukto.asmi pArthena prativaktuM sma notsahe |
prayAsye tatra yatrAsau mumUrShuH saindhavaH sthitaH || 48||

dharmarAjasya vachane sthAtavyamavisha~NkayA || 48||

so.adya yatto raNe pArthaM parirakSha yudhiShThiram |
etaddhi sarvakAryANAM paramaM kRRityamAhave || 49||

tamabravInmahArAja dhRRiShTadyumno vRRikodaram |
Ipsitena mahAbAho gachCha pArthAvichArayan || 50||

nAhatvA samare droNo dhRRiShTadyumnaM katha~nchana |
nigrahaM dharmarAjasya prakariShyati sa.nyuge || 51||

tato nikShipya rAjAnaM dhRRiShTadyumnAya pANDavaH |
abhivAdya guruM jyeShThaM prayayau yatra phalgunaH || 52||

pariShvaktastu kaunteyo dharmarAjena bhArata |
AghrAtashcha tathA mUrdhni shrAvitashchAshiShaH shubhAH || 53||

bhImaseno mahAbAhuH kavachI shubhakuNDalI |
sA~NgadaH satanutrANaH sasharI rathinAM varaH || 54||

tasya kArShNAyasaM varma hemachitraM maharddhimat |
vibabhau parvatashliShTaH savidyudiva toyadaH || 55||

pItaraktAsitasitairvAsobhishcha suveShTitaH |
kaNThatrANena cha babhau sendrAyudha ivAmbudaH || 56||

prayAte bhImasene tu tava sainyaM yuyutsayA |
pA~nchajanyaravo ghoraH punarAsIdvishAM pate || 57||

taM shrutvA ninadaM ghoraM trailokyatrAsanaM mahat |
punarbhImaM mahAbAhurdharmaputro.abhyabhAShata || 58||

eSha vRRiShNipravIreNa dhmAtaH salilajo bhRRisham |
pRRithivIM chAntarikShaM cha vinAdayati sha~NkharAT || 59||

nUnaM vyasanamApanne sumahatsavyasAchini |
kurubhiryudhyate sArdhaM sarvaishchakragadAdharaH || 60||

nUnamAryA mahatkuntI pApamadya nidarshanam |
draupadI cha subhadrA cha pashyanti saha bandhubhiH || 61||

sa bhImastvarayA yukto yAhi yatra dhana~njayaH |
muhyantIva hi me sarvA dhana~njayadidRRikShayA || 62||

dishaH sapradishaH pArtha sAtvatasya cha kAraNAt || 62||

gachCha gachCheti cha punarbhImasenamabhAShata |
bhRRishaM sa prahito bhrAtrA bhrAtA bhrAtuH priya~NkaraH || 63||

Ahatya dundubhiM bhImaH sha~NkhaM pradhmAya chAsakRRit || 63||

vinadya siMhanAdaM cha jyAM vikarShanpunaH punaH |
darshayanghoramAtmAnamamitrAnsahasAbhyayAt || 64||

tamUhurjavanA dAntA vikurvANA hayottamAH |
vishokenAbhisa.nyattA manomArutaraMhasaH || 65||

ArujanvirujanpArtho jyAM vikarSha.nshcha pANinA |
so.avakarShanvikarSha.nshcha senAgraM samaloDayat || 66||

taM prayAntaM mahAbAhuM pA~nchAlAH sahasomakAH |
pRRiShThato.anuyayuH shUrA maghavantamivAmarAH || 67||

taM sasenA mahArAja sodaryAH paryavArayan |
duHshalashchitrasenashcha kuNDabhedI vivi.nshatiH || 68||

durmukho duHsahashchaiva vikarNashcha shalastathA |
vindAnuvindau sumukho dIrghabAhuH sudarshanaH || 69||

vRRindArakaH suhastashcha suSheNo dIrghalochanaH |
abhayo raudrakarmA cha suvarmA durvimochanaH || 70||

vividhai rathinAM shreShThAH saha sainyaiH sahAnugaiH |
sa.nyattAH samare shUrA bhImasenamupAdravan || 71||

tAnsamIkShya tu kaunteyo bhImasenaH parAkramI |
abhyavartata vegena siMhaH kShudramRRigAniva || 72||

te mahAstrANi divyAni tatra vIrA adarshayan |
vArayantaH sharairbhImaM meghAH sUryamivoditam || 73||

sa tAnatItya vegena droNAnIkamupAdravat |
agratashcha gajAnIkaM sharavarShairavAkirat || 74||

so.achireNaiva kAlena tadgajAnIkamAshugaiH |
dishaH sarvAH samabhyasya vyadhamatpavanAtmajaH || 75||

trAsitAH sharabhasyeva garjitena vane mRRigAH |
prAdravandviradAH sarve nadanto bhairavAnravAn || 76||

punashchAtItya vegena droNAnIkamupAdravat |
tamavArayadAchAryo velevodvRRittamarNavam || 77||

lalATe.atADayachchainaM nArAchena smayanniva |
UrdhvarashmirivAdityo vibabhau tatra pANDavaH || 78||

sa manyamAnastvAchAryo mamAyaM phalguno yathA |
bhImaH kariShyate pUjAmityuvAcha vRRikodaram || 79||

bhImasena na te shakyaM praveShTumarivAhinIm |
mAmanirjitya samare shatrumadhye mahAbala || 80||

yadi te so.anujaH kRRiShNaH praviShTo.anumate mama |
anIkaM na tu shakyaM bhoH praveShTumiha vai tvayA || 81||

atha bhImastu tachChrutvA gurorvAkyamapetabhIH |
kruddhaH provAcha vai droNaM raktatAmrekShaNaH shvasan || 82||

tavArjuno nAnumate brahmabandho raNAjiram |
praviShTaH sa hi durdharShaH shakrasyApi vishedbalam || 83||

yena vai paramAM pUjAM kurvatA mAnito hyasi |
nArjuno.ahaM ghRRiNI droNa bhImaseno.asmi te ripuH || 84||

pitA nastvaM gururbandhustathA putrA hi te vayam |
iti manyAmahe sarve bhavantaM praNatAH sthitAH || 85||

adya tadviparItaM te vadato.asmAsu dRRishyate |
yadi shatruM tvamAtmAnaM manyase tattathAstviha || 86||

eSha te sadRRishaM shatroH karma bhImaH karomyaham || 86||

athodbhrAmya gadAM bhImaH kAladaNDamivAntakaH |
droNAyAvasRRijadrAjansa rathAdavapupluve || 87||

sAshvasUtadhvajaM yAnaM droNasyApothayattadA |
prAmRRidnAchcha bahUnyodhAnvAyurvRRikShAnivaujasA || 88||

taM punaH parivavruste tava putrA rathottamam |
anyaM cha rathamAsthAya droNaH praharatAM varaH || 89||

tataH kruddho mahArAja bhImasenaH parAkramI |
agrataH syandanAnIkaM sharavarShairavAkirat || 90||

te vadhyamAnAH samare tava putrA mahArathAH |
bhImaM bhImabalaM yuddhe.ayodhaya.nstu jayaiShiNaH || 91||

tato duHshAsanaH kruddho rathashaktiM samAkShipat |
sarvapArashavIM tIkShNAM jighA.nsuH pANDunandanam || 92||

ApatantIM mahAshaktiM tava putraprachoditAm |
dvidhA chichCheda tAM bhImastadadbhutamivAbhavat || 93||

athAnyairnishitairbANaiH sa~NkruddhaH kuNDabhedinam |
suSheNaM dIrghanetraM cha tribhistrInavadhIdbalI || 94||

tato vRRindArakaM vIraM kurUNAM kIrtivardhanam |
putrANAM tava vIrANAM yudhyatAmavadhItpunaH || 95||

abhayaM raudrakarmANaM durvimochanameva cha |
tribhistrInavadhIdbhImaH punareva sutA.nstava || 96||

vadhyamAnA mahArAja putrAstava balIyasA |
bhImaM praharatAM shreShThaM samantAtparyavArayan || 97||

vindAnuvindau sahitau suvarmANaM cha te sutam |
prahasanniva kaunteyaH sharairninye yamakShayam || 98||

tataH sudarshanaM vIraM putraM te bharatarShabha |
vivyAdha samare tUrNaM sa papAta mamAra cha || 99||

so.achireNaiva kAlena tadrathAnIkamAshugaiH |
dishaH sarvAH samabhyasya vyadhamatpANDunandanaH || 100||

tato vai rathaghoSheNa garjitena mRRigA iva |
vadhyamAnAshcha samare putrAstava vishAM pate || 101||

prAdravansarathAH sarve bhImasenabhayArditAH || 101||

anuyAya tu kaunteyaH putrANAM te mahadbalam |
vivyAdha samare rAjankauraveyAnsamantataH || 102||

vadhyamAnA mahArAja bhImasenena tAvakAH |
tyaktvA bhImaM raNe yAnti chodayanto hayottamAn || 103||

tA.nstu nirjitya samare bhImaseno mahAbalaH |
siMhanAdaravaM chakre bAhushabdaM cha pANDavaH || 104||

talashabdaM cha sumahatkRRitvA bhImo mahAbalaH |
vyatItya rathinashchApi droNAnIkamupAdravat || 105||

\hrule

\medskip
                  103
\medskip

sa~njaya uvAcha||

tamuttIrNaM rathAnIkAttamaso bhAskaraM yathA |
didhArayiShurAchAryaH sharavarShairavAkirat || 1||

pibanniva sharaughA.nstAndroNachApavarAtigAn |
so.abhyavartata sodaryAnmAyayA mohayanbalam || 2||

taM mRRidhe vegamAsthAya paraM paramadhanvinaH |
choditAstava putraishcha sarvataH paryavArayan || 3||

sa tathA sa.nvRRito bhImaH prahasanniva bhArata |
udayachChadgadAM tebhyo ghorAM tAM siMhavannadan || 4||

avAsRRijachcha vegena teShu tAnpramathadbalI || 4||

sendrAshanirivendreNa praviddhA saMhatAtmanA |
ghoSheNa mahatA rAjanpUrayitveva medinIm || 5||

jvalantI tejasA bhImA trAsayAmAsa te sutAn || 5||

tAM patantIM mahAvegAM dRRiShTvA tejobhisa.nvRRitAm |
prAdrava.nstAvakAH sarve nadanto bhairavAnravAn || 6||

taM cha shabdamasa.nsahyaM tasyAH sa.nlakShya mAriSha |
prApatanmanujAstatra rathebhyo rathinastadA || 7||

sa tAnvidrAvya kaunteyaH sa~Nkhye.amitrAndurAsadaH |
suparNa iva vegena pakShirADatyagAchchamUm || 8||

tathA taM viprakurvANaM rathayUthapayUthapam |
bhAradvAjo mahArAja bhImasenaM samabhyayAt || 9||

droNastu samare bhImaM vArayitvA sharormibhiH |
akarotsahasA nAdaM pANDUnAM bhayamAdadhat || 10||

tadyuddhamAsItsumahadghoraM devAsuropamam |
droNasya cha mahArAja bhImasya cha mahAtmanaH || 11||

yadA tu vishikhaistIkShNairdroNachApaviniHsRRitaiH |
vadhyante samare vIrAH shatasho.atha sahasrashaH || 12||

tato rathAdavaplutya vegamAsthAya pANDavaH |
nimIlya nayane rAjanpadAtirdroNamabhyayAt || 13||

yathA hi govRRiSho varShaM pratigRRihNAti lIlayA |
tathA bhImo naravyAghraH sharavarShaM samagrahIt || 14||

sa vadhyamAnaH samare rathaM droNasya mAriSha |
IShAyAM pANinA gRRihya prachikShepa mahAbalaH || 15||

droNastu satvaro rAjankShipto bhImena sa.nyuge |
rathamanyaM samAsthAya vyUhadvAramupAyayau || 16||

tasminkShaNe tasya yantA tUrNamashvAnachodayat |
bhImasenasya kauravya tadadbhutamivAbhavat || 17||

tataH svarathamAsthAya bhImaseno mahAbalaH |
abhyavartata vegena tava putrasya vAhinIm || 18||

sa mRRidnankShatriyAnAjau vAto vRRikShAnivoddhataH |
agachChaddArayansenAM sindhuvego nagAniva || 19||

bhojAnIkaM samAsAdya hArdikyenAbhirakShitam |
pramathya bahudhA rAjanbhImasenaH samabhyayAt || 20||

santrAsayannanIkAni talashabdena mAriSha |
ajayatsarvasainyAni shArdUla iva govRRiShAn || 21||

bhojAnIkamatikramya kAmbojAnAM cha vAhinIm |
tathA mlechChagaNA.nshchAnyAnbahUnyuddhavishAradAn || 22||

sAtyakiM chApi samprekShya yudhyamAnaM nararShabham |
rathena yattaH kaunteyo vegena prayayau tadA || 23||

bhImaseno mahArAja draShTukAmo dhana~njayam |
atItya samare yodhA.nstAvakAnpANDunandanaH || 24||

so.apashyadarjunaM tatra yudhyamAnaM nararShabham |
saindhavasya vadhArthaM hi parAkrAntaM parAkramI || 25||

arjunaM tatra dRRiShTvAtha chukrosha mahato ravAn |
taM tu tasya mahAnAdaM pArthaH shushrAva nardataH || 26||

tataH pArtho mahAnAdaM mu~nchanvai mAdhavashcha ha |
abhyayAtAM mahArAja nardantau govRRiShAviva || 27||

vAsudevArjunau shrutvA ninAdaM tasya shuShmiNaH |
punaH punaH praNadatAM didRRikShantau vRRikodaram || 28||

bhImasenaravaM shrutvA phalgunasya cha dhanvinaH |
aprIyata mahArAja dharmaputro yudhiShThiraH || 29||

vishokashchAbhavadrAjA shrutvA taM ninadaM mahat |
dhana~njayasya cha raNe jayamAshAstavAnvibhuH || 30||

tathA tu nardamAne vai bhImasene raNotkaTe |
smitaM kRRitvA mahAbAhurdharmaputro yudhiShThiraH || 31||

hRRidgataM manasA prAha dhyAtvA dharmabhRRitAM varaH |
dattA bhIma tvayA sa.nvitkRRitaM guruvachastathA || 32||

na hi teShAM jayo yuddhe yeShAM dveShTAsi pANDava |
diShTyA jIvati sa~NgrAme savyasAchI dhana~njayaH || 33||

diShTyA cha kushalI vIraH sAtyakiH satyavikramaH |
diShTyA shRRiNomi garjantau vAsudevadhana~njayau || 34||

yena shakraM raNe jitvA tarpito havyavAhanaH |
sa hantA dviShatAM sa~Nkhye diShTyA jIvati phalgunaH || 35||

yasya bAhubalaM sarve vayamAshritya jIvitAH |
sa hantA ripusainyAnAM diShTyA jIvati phalgunaH || 36||

nivAtakavachA yena devairapi sudurjayAH |
nirjitA rathinaikena diShTyA pArthaH sa jIvati || 37||

kauravAnsahitAnsarvAngograhArthe samAgatAn |
yo.ajayanmatsyanagare diShTyA pArthaH sa jIvati || 38||

kAlakeyasahasrANi chaturdasha mahAraNe |
yo.avadhIdbhujavIryeNa diShTyA pArthaH sa jIvati || 39||

gandharvarAjaM balinaM duryodhanakRRitena vai |
jitavAnyo.astravIryeNa diShTyA pArthaH sa jIvati || 40||

kirITamAlI balavA~nshvetAshvaH kRRiShNasArathiH |
mama priyashcha satataM diShTyA jIvati phalgunaH || 41||

putrashokAbhisantaptashchikIrShuH karma duShkaram |
jayadrathavadhAnveShI pratij~nAM kRRitavAnhi yaH || 42||

kachchitsa saindhavaM sa~Nkhye haniShyati dhana~njayaH || 42||

kachchittIrNapratij~naM hi vAsudevena rakShitam |
anastamita Aditye sameShyAmyahamarjunam || 43||

kachchitsaindhavako rAjA duryodhanahite rataH |
nandayiShyatyamitrANi phalgunena nipAtitaH || 44||

kachchidduryodhano rAjA phalgunena nipAtitam |
dRRiShTvA saindhavakaM sa~Nkhye shamamasmAsu dhAsyati || 45||

dRRiShTvA vinihatAnbhrAtR^InbhImasenena sa.nyuge |
kachchidduryodhano mandaH shamamasmAsu dhAsyati || 46||

dRRiShTvA chAnyAnbahUnyodhAnpAtitAndharaNItale |
kachchidduryodhano mandaH pashchAttApaM kariShyati || 47||

kachchidbhIShmeNa no vairamekenaiva prashAmyati |
sheShasya rakShaNArthaM cha sandhAsyati suyodhanaH || 48||

evaM bahuvidhaM tasya chintayAnasya pArthiva |
kRRipayAbhiparItasya ghoraM yuddhamavartata || 49||

\hrule

\medskip
                  104
\medskip

dhRRitarAShTra uvAcha||

tathA tu nardamAnaM taM bhImasenaM mahAbalam |
meghastanitanirghoShaM ke vIrAH paryavArayan || 1||

na hi pashyAmyahaM taM vai triShu lokeShu sa~njaya |
kruddhasya bhimasenasya yastiShThedagrato raNe || 2||

gadAmudyachChamAnasya kAlasyeva mahAmRRidhe |
na hi pashyAmyahaM tAta yastiShTheta raNAjire || 3||

rathaM rathena yo hanyAtku~njaraM ku~njareNa cha |
kastasya samare sthAtA sAkShAdapi shatakratuH || 4||

kruddhasya bhImasenasya mama putrA~njighA.nsataH |
duryodhanahite yuktAH samatiShThanta ke.agrataH || 5||

bhImasenadavAgnestu mama putratRRiNolapam |
pradhakShyato raNamukhe ke vIrAH pramukhe sthitAH || 6||

kAlyamAnAnhi me putrAnbhImenAvekShya sa.nyuge |
kAleneva prajAH sarvAH ke bhImaM paryavArayan || 7||

bhImavahneH pradIptasya mama putrAndidhakShataH |
ke shUrAH paryavartanta tanmamAchakShva sa~njaya || 8||

sa~njaya uvAcha||

tathA tu nardamAnaM taM bhImasenaM mahAratham |
tumulenaiva shabdena karNo.apyabhyapatadbalI || 9||

vyAkShipanbalavachchApamatimAtramamarShaNaH |
karNastu yuddhamAkA~NkShandarshayiShyanbalaM balI || 10||

prAvepanniva gAtrANi karNabhImasamAgame |
rathinAM sAdinAM chaiva tayoH shrutvA talasvanam || 11||

bhImasenasya ninadaM ghoraM shrutvA raNAjire |
khaM cha bhUmiM cha sambaddhAM menire kShatriyarShabhAH || 12||

punarghoreNa nAdena pANDavasya mahAtmanaH |
samare sarvayodhAnAM dhanUMShyabhyapatankShitau || 13||

vitrastAni cha sarvANi shakRRinmUtraM prasusruvuH |
vAhanAni mahArAja babhUvurvimanA.nsi cha || 14||

prAdurAsannimittAni ghorANi cha bahUni cha |
tasmi.nstu tumule rAjanbhImakarNasamAgame || 15||

tataH karNastu vi.nshatyA sharANAM bhImamArdayat |
vivyAdha chAsya tvaritaH sUtaM pa~nchabhirAshugaiH || 16||

prahasya bhImasenastu karNaM pratyarpayadraNe |
sAyakAnAM chatuHShaShTyA kShiprakArI mahAbalaH || 17||

tasya karNo maheShvAsaH sAyakA.nshchaturo.akShipat |
asamprAptA.nstu tAnbhImaH sAyakairnataparvabhiH || 18||

chichCheda bahudhA rAjandarshayanpANilAghavam || 18||

taM karNashChAdayAmAsa sharavrAtairanekashaH |
sa~nChAdyamAnaH karNena bahudhA pANDunandanaH || 19||

chichCheda chApaM karNasya muShTideshe mahArathaH |
vivyAdha chainaM bahubhiH sAyakairnataparvabhiH || 20||

athAnyaddhanurAdAya sajyaM kRRitvA cha sUtajaH |
vivyAdha samare bhImaM bhImakarmA mahArathaH || 21||

tasya bhImo bhRRishaM kruddhastrI~nsharAnnataparvaNaH |
nichakhAnorasi tadA sUtaputrasya vegitaH || 22||

taiH karNo.abhrAjata sharairuromadhyagataistadA |
mahIdhara ivodagrastrishRRi~Ngo bharatarShabha || 23||

susrAva chAsya rudhiraM viddhasya parameShubhiH |
dhAtuprasyandinaH shailAdyathA gairikarAjayaH || 24||

ki~nchidvichalitaH karNaH suprahArAbhipIDitaH |
sasAyakaM dhanuH kRRitvA bhImaM vivyAdha mAriSha || 25||

chikShepa cha punarbANA~nshatasho.atha sahasrashaH || 25||

sa ChAdyamAnaH sahasA karNena dRRiDhadhanvinA |
dhanurjyAmachChinattUrNamutsmayanpANDunandanaH || 26||

sArathiM chAsya bhallena prAhiNodyamasAdanam |
vAhA.nshcha chaturaH sa~Nkhye vyasU.nshchakre mahArathaH || 27||

hatAshvAttu rathAtkarNaH samAplutya vishAM pate |
syandanaM vRRiShasenasya samArohanmahArathaH || 28||

nirjitya tu raNe karNaM bhImasenaH pratApavAn |
nanAda sumahAnAdaM parjanyaninadopamam || 29||

tasya taM ninadaM shrutvA prahRRiShTo.abhUdyudhiShThiraH |
karNaM cha nirjitaM matvA bhImasenena bhArata || 30||

samantAchCha~NkhaninadaM pANDusenAkarottadA |
shatrusenAdhvaniM shrutvA tAvakA hyapi nAnadan || 31||

gANDIvaM prAkShipatpArthaH kRRiShNo.apyabjamavAdayat || 31||

tamantardhAya ninadaM dhvanirbhImasya nardataH |
ashrUyata mahArAja sarvasainyeShu bhArata || 32||

tato vyAyachChatAmastraiH pRRithakpRRithagari.ndamau |
mRRidupUrvaM cha rAdheyo dRRiDhapUrvaM cha pANDavaH || 33||

\hrule

\medskip
                  105
\medskip

sa~njaya uvAcha||

tasminvilulite sainye saindhavAyArjune gate |
sAtvate bhImasene cha putraste droNamabhyayAt || 1||

tvarannekarathenaiva bahukRRityaM vichintayan || 1||

sa rathastava putrasya tvarayA parayA yutaH |
tUrNamabhyapataddroNaM manomArutavegavAn || 2||

uvAcha chainaM putraste sa.nrambhAdraktalochanaH |
arjuno bhImasenashcha sAtyakishchAparAjitaH || 3||

vijitya sarvasainyAni sumahAnti mahArathAH |
samprAptAH sindhurAjasya samIpamarikarshanAH || 4||

vyAyachChanti cha tatrApi sarva evAparAjitAH || 4||

yadi tAvadraNe pArtho vyatikrAnto mahArathaH |
kathaM sAtyakibhImAbhyAM vyatikrAnto.asi mAnada || 5||

AshcharyabhUtaM loke.asminsamudrasyeva shoShaNam |
nirjayaM tava viprAgrya sAtvatenArjunena cha || 6||

tathaiva bhImasenena lokaH sa.nvadate bhRRisham |
kathaM droNo jitaH sa~Nkhye dhanurvedasya pAragaH || 7||

nAsha eva tu me nUnaM mandabhAgyasya sa.nyuge |
yatra tvAM puruShavyAghramatikrAntAstrayo rathAH || 8||

evaM gate tu kRRitye.asminbrUhi yatte vivakShitam |
yadgataM gatameveha sheShaM chintaya mAnada || 9||

yatkRRityaM sindhurAjasya prAptakAlamanantaram |
tadbravItu bhavAnkShipraM sAdhu tatsa.nvidhIyatAm || 10||

droNa uvAcha||

chintyaM bahu mahArAja kRRityaM yattatra me shRRiNu |
trayo hi samatikrAntAH pANDavAnAM mahArathAH || 11||

yAvadeva bhayaM pashchAttAvadeShAM puraHsaram || 11||

tadgarIyastaraM manye yatra kRRiShNadhana~njayau |
sA purastAchcha pashchAchcha gRRihItA bhAratI chamUH || 12||

tatra kRRityamahaM manye saindhavasyAbhirakShaNam |
sa no rakShyatamastAta kruddhAdbhIto dhana~njayAt || 13||

gatau hi saindhavaM vIrau yuyudhAnavRRikodarau |
samprAptaM tadidaM dyUtaM yattachChakunibuddhijam || 14||

na sabhAyAM jayo vRRitto nApi tatra parAjayaH |
iha no glahamAnAnAmadya tAta jayAjayau || 15||

yAnsma tAnglahate ghorA~nshakuniH kurusa.nsadi |
akShAnsaMmanyamAnaH sa prA kSharAste durAsadAH || 16||

yatra te bahavastAta kuravaH paryavasthitAH |
senAM durodaraM viddhi sharAnakShAnvishAM pate || 17||

glahaM cha saindhavaM rAjannatra dyUtasya nishchayaH |
saindhave hi mahAdyUtaM samAsaktaM paraiH saha || 18||

atra sarve mahArAja tyaktvA jIvitamAtmanaH |
saindhavasya raNe rakShAM vidhivatkartumarhatha || 19||

tatra no glahamAnAnAM dhruvau tAta jayAjayau || 19||

yatra te parameShvAsA yattA rakShanti saindhavam |
tatra yAhi svayaM shIghraM tA.nshcha rakShasva rakShiNaH || 20||

ihaiva tvahamAsiShye preShayiShyAmi chAparAn |
nirotsyAmi cha pA~nchAlAnsahitAnpANDusRRi~njayaiH || 21||

tato duryodhanaH prAyAttUrNamAchAryashAsanAt |
udyamyAtmAnamugrAya karmaNe sapadAnugaH || 22||

chakrarakShau tu pA~nchAlyau yudhAmanyUttamaujasau |
bAhyena senAmabhyetya jagmatuH savyasAchinam || 23||

tau hi pUrvaM mahArAja vAritau kRRitavarmaNA |
praviShTe tvarjune rAja.nstava sainyaM yuyutsayA || 24||

tAbhyAM duryodhanaH sArdhamagachChadyuddhamuttamam |
tvaritastvaramANAbhyAM bhrAtRRibhyAM bhArato balI || 25||

tAvabhidravatAmenamubhAvudyatakArmukau |
mahArathasamAkhyAtau kShatriyapravarau yudhi || 26||

yudhAmanyustu sa~NkruddhaH sharA.nstri.nshatamAyasAn |
vyasRRijattava putrasya tvaramANaH stanAntare || 27||

duryodhano.api rAjendra pA~nchAlyasyottamaujasaH |
jaghAna chaturashchAshvAnubhau cha pArShNisArathI || 28||

uttamaujA hatAshvastu hatasUtashcha sa.nyuge |
Aruroha rathaM bhrAturyudhAmanyorabhitvaran || 29||

sa rathaM prApya taM bhrAturduryodhanahayA~nsharaiH |
bahubhistADayAmAsa te hatAH prApatanbhuvi || 30||

hayeShu patiteShvasya chichCheda parameShuNA |
yudhAmanyurdhanuH shIghraM sharAvApaM cha sa.nyuge || 31||

hatAshvasUtAtsa rathAdavaplutya mahArathaH |
gadAmAdAya te putraH pA~nchAlyAvabhyadhAvata || 32||

tamApatantaM samprekShya kruddhaM parapura~njayam |
avaplutau rathopasthAdyudhAmanyUttamaujasau || 33||

tataH sa hemachitraM taM syandanapravaraM gadI |
gadayA pothayAmAsa sAshvasUtadhvajaM raNe || 34||

hatvA chainaM sa putraste hatAshvo hatasArathiH |
madrarAjarathaM tUrNamAruroha parantapaH || 35||

pA~nchAlAnAM tu mukhyau tau rAjaputrau mahAbalau |
rathamanyaM samAruhya dhana~njayamabhIyatuH || 36||

\hrule

\medskip
                  106
\medskip

dhRRitarAShTra uvAcha||

yau tau karNashcha bhImashcha samprayuddhau mahAbalau |
arjunasya rathopAnte kIdRRishaH so.abhavadraNaH || 1||

pUrvaM hi nirjitaH karNo bhImasenena sa.nyuge |
kathaM bhUyastu rAdheyo bhImamAgAnmahArathaH || 2||

bhImo vA sUtatanayaM pratyudyAtaH kathaM raNe |
mahArathasamAkhyAtaM pRRithivyAM pravaraM ratham || 3||

bhIShmadroNAvatikramya dharmaputro yudhiShThiraH |
nAnyato bhayamAdatta vinA karNaM dhanurdharam || 4||

bhayAnna shete satataM chintayanvai mahAratham |
taM kathaM sUtaputraM hi bhImo.ayudhyata sa.nyuge || 5||

brahmaNyaM vIryasampannaM samareShvanivartinam |
kathaM karNaM yudhAM shreShThaM bhImo.ayudhyata sa.nyuge || 6||

yau tau samIyaturvIrAvarjunasya rathaM prati |
kathaM nu tAvayudhyetAM sUtaputravRRikodarau || 7||

bhrAtRRitvaM darshitaM pUrvaM ghRRiNI chApi sa sUtajaH |
kathaM bhImena yuyudhe kuntyA vAkyamanusmaran || 8||

bhImo vA sUtaputreNa smaranvairaM purA kRRitam |
so.ayudhyata kathaM vIraH karNena saha sa.nyuge || 9||

AshAste cha sadA sUta putro duryodhano mama |
karNo jeShyati sa~NgrAme sahitAnpANDavAniti || 10||

jayAshA yatra mandasya putrasya mama sa.nyuge |
sa kathaM bhImakarmANaM bhImasenamayudhyata || 11||

yaM samAshritya putrairme kRRitaM vairaM mahArathaiH |
taM sUtatanayaM tAta kathaM bhImo hyayodhayat || 12||

anekAnviprakArA.nshcha sUtaputrasamudbhavAn |
smaramANaH kathaM bhImo yuyudhe sUtasUnunA || 13||

yo.ajayatpRRithivIM sarvAM rathenaikena vIryavAn |
taM sUtatanayaM yuddhe kathaM bhImo hyayodhayat || 14||

yo jAtaH kuNDalAbhyAM cha kavachena sahaiva cha |
taM sUtaputraM samare bhImaH kathamayodhayat || 15||

yathA tayoryuddhamabhUdyashchAsIdvijayI tayoH |
tanmamAchakShva tattvena kushalo hyasi sa~njaya || 16||

sa~njaya uvAcha||

bhImasenastu rAdheyamutsRRijya rathinAM varam |
iyeSha gantuM yatrAstAM vIrau kRRiShNadhana~njayau || 17||

taM prayAntamabhidrutya rAdheyaH ka~NkapatribhiH |
abhyavarShanmahArAja megho vRRiShTyeva parvatam || 18||

phullatA pa~Nkajeneva vaktreNAbhyutsmayanbalI |
AjuhAva raNe yAntaM bhImamAdhirathistadA || 19||

bhImasenastadAhvAnaM karNAnnAmarShayadyudhi |
ardhamaNDalamAvRRitya sUtaputramayodhayat || 20||

avakragAmibhirbANairabhyavarShanmahAyasaiH |
dvairathe da.nshitaM yattaM sarvashastrabhRRitAM varam || 21||

vidhitsuH kalahasyAntaM jighA.nsuH karNamakShiNot |
taM cha hatvetarAnsarvAnhantukAmo mahAbalaH || 22||

tasmai prAsRRijadugrANi vividhAni parantapaH |
amarShI pANDavaH kruddhaH sharavarShANi mAriSha || 23||

tasya tAnIShuvarShANi mattadviradagAminaH |
sUtaputro.astramAyAbhiragrasatsumahAyashAH || 24||

sa yathAvanmahArAja vidyayA vai supUjitaH |
AchAryavanmaheShvAsaH karNaH paryacharadraNe || 25||

sa.nrambheNa tu yudhyantaM bhImasenaM smayanniva |
abhyapadyata rAdheyastamamarShI vRRikodaram || 26||

tannAmRRiShyata kaunteyaH karNasya smitamAhave |
yudhyamAneShu vIreShu pashyatsu cha samantataH || 27||

taM bhImasenaH samprAptaM vatsadantaiH stanAntare |
vivyAdha balavAnkruddhastottrairiva mahAdvipam || 28||

sUtaM tu sUtaputrasya supu~NkhairnishitaiH sharaiH |
sumuktaishchitravarmANaM nirbibheda trisaptabhiH || 29||

karNo jAmbUnadairjAlaiH sa~nChannAnvAtaraMhasaH |
vivyAdha turagAnvIraH pa~nchabhiH pa~nchabhiH sharaiH || 30||

tato bANamayaM jAlaM bhImasenarathaM prati |
karNena vihitaM rAjannimeShArdhAdadRRishyata || 31||

sarathaH sadhvajastatra sasUtaH pANDavastadA |
prAchChAdyata mahArAja karNachApachyutaiH sharaiH || 32||

tasya karNashchatuHShaShTyA vyadhamatkavachaM dRRiDham |
kruddhashchApyahanatpArshve nArAchairmarmabhedibhiH || 33||

tato.achintya mahAvegAnkarNakArmukaniHsRRitAn |
samAshliShyadasambhrAntaH sUtaputraM vRRikodaraH || 34||

sa karNachApaprabhavAniShUnAshIviShopamAn |
bibhradbhImo mahArAja na jagAma vyathAM raNe || 35||

tato dvAtri.nshatA bhallairnishitaistigmatejanaiH |
vivyAdha samare karNaM bhImasenaH pratApavAn || 36||

ayatnenaiva taM karNaH sharairupa samAkirat |
bhImasenaM mahAbAhuM saindhavasya vadhaiShiNam || 37||

mRRidupUrvaM cha rAdheyo bhImamAjAvayodhayat |
krodhapUrvaM tathA bhImaH pUrvavairamanusmaran || 38||

taM bhImaseno nAmRRiShyadavamAnamamarShaNaH |
sa tasmai vyasRRijattUrNaM sharavarShamamitrajit || 39||

te sharAH preShitA rAjanbhImasenena sa.nyuge |
nipetuH sarvato bhImAH kUjanta iva pakShiNaH || 40||

hemapu~NkhA mahArAja bhImasenadhanushchyutAH |
abhyadrava.nste rAdheyaM vRRikAH kShudramRRigaM yathA || 41||

karNastu rathinAM shreShThashChAdyamAnaH samantataH |
rAjanvyasRRijadugrANi sharavarShANi sa.nyuge || 42||

tasya tAnashaniprakhyAniShUnsamarashobhinaH |
chichCheda bahubhirbhallairasamprAptAnvRRikodaraH || 43||

punashcha sharavarSheNa ChAdayAmAsa bhArata |
karNo vaikartano yuddhe bhImasenaM mahAratham || 44||

tatra bhArata bhImaM tu dRRiShTavantaH sma sAyakaiH |
samAchitatanuM sa~Nkhye shvAvidhaM shalalairiva || 45||

hemapu~NkhA~nshilAdhautAnkarNachApachyutA~nsharAn |
dadhAra samare vIraH svarashmIniva bhAskaraH || 46||

rudhirokShitasarvA~Ngo bhImaseno vyarochata |
tapanIyanibhaiH puShpaiH palAsha iva kAnane || 47||

tattu bhImo mahArAja karNasya charitaM raNe |
nAmRRiShyata maheShvAsaH krodhAdudvRRitya chakShuShI || 48||

sa karNaM pa~nchavi.nshatyA nArAchAnAM samArpayat |
mahIdharamiva shvetaM gUDhapAdairviSholbaNaiH || 49||

taM vivyAdha punarbhImaH ShaDbhiraShTAbhireva cha |
marmasvamaravikrAntaH sUtaputraM mahAraNe || 50||

tataH karNasya sa~Nkruddho bhImasenaH pratApavAn |
chichCheda kArmukaM tUrNaM sarvopakaraNAni cha || 51||

jaghAna chaturashchAshvAnsUtaM cha tvaritaH sharaiH |
nArAchairarkarashmyAbhaiH karNaM vivyAdha chorasi || 52||

te jagmurdharaNIM sarve karNaM nirbhidya mAriSha |
yathA hi jaladaM bhittvA rAjansUryasya rashmayaH || 53||

sa vaikalyaM mahatprApya ChinnadhanvA sharArditaH |
tathA puruShamAnI sa pratyapAyAdrathAntaram || 54||

\hrule

\medskip
                  107
\medskip

dhRRitarAShTra uvAcha||

yasmi~njayAshA satataM putrANAM mama sa~njaya |
taM dRRiShTvA vimukhaM sa~Nkhye kiM nu duryodhano.abravIt || 1||

karNo vA samare tAta kimakArShIdataH param || 1||

sa~njaya uvAcha||

bhImasenaM raNe dRRiShTvA jvalantamiva pAvakam |
rathamanyaM samAsthAya vidhivatkalpitaM punaH || 2||

abhyayAtpANDavaM karNo vAtoddhUta ivArNavaH || 2||

kruddhamAdhirathiM dRRiShTvA putrAstava vishAM pate |
bhImasenamamanyanta vaivasvatamukhe hutam || 3||

chApashabdaM mahatkRRitvA talashabdaM cha bhairavam |
abhyavartata rAdheyo bhImasenarathaM prati || 4||

punareva tato rAjanmahAnAsItsudAruNaH |
vimardaH sUtaputrasya bhImasya cha vishAM pate || 5||

sa.nrabdhau hi mahAbAhU parasparavadhaiShiNau |
anyonyamIkShAM chakrAte dahantAviva lochanaiH || 6||

krodharaktekShaNau kruddhau niHshvasantau mahArathau |
yuddhe.anyonyaM samAsAdya tatakShaturari.ndamau || 7||

vyAghrAviva susa.nrabdhau shyenAviva cha shIghragau |
sharabhAviva sa~Nkruddhau yuyudhAte parasparam || 8||

tato bhImaH smarankleshAnakShadyUte vane.api cha |
virATanagare chaiva prAptaM duHkhamari.ndamaH || 9||

rAShTrANAM sphItaratnAnAM haraNaM cha tavAtmajaiH |
satataM cha parikleshAnsaputreNa tvayA kRRitAn || 10||

dagdhumaichChashcha yatkuntIM saputrAM tvamanAgasam |
kRRiShNAyAshcha parikleshaM sabhAmadhye durAtmabhiH || 11||

patimanyaM parIpsasva na santi patayastava |
narakaM patitAH pArthAH sarve ShaNDhatilopamAH || 12||

samakShaM tava kauravya yadUchuH kuravastadA |
dAsIbhogena kRRiShNAM cha bhoktukAmAH sutAstava || 13||

yachchApi tAnpravrajataH kRRiShNAjinanivAsinaH |
paruShANyuktavAnkarNaH sabhAyAM saMnidhau tava || 14||

tRRiNIkRRitya cha yatpArthA.nstava putro vavalga ha |
viShamasthAnsamastho hi sa.nrambhAdgatachetasaH || 15||

bAlyAtprabhRRiti chArighnastAni duHkhAni chintayan |
niravidyata dharmAtmA jIvitena vRRikodaraH || 16||

tato visphArya sumahaddhemapRRiShThaM durAsadam |
chApaM bharatashArdUlastyaktAtmA karNamabhyayAt || 17||

sa sAyakamayairjAlairbhImaH karNarathaM prati |
bhAnumadbhiH shilAdhautairbhAnoH prachChAdayatprabhAm || 18||

tataH prahasyAdhirathistUrNamasya~nshitA~nsharAn |
vyadhamadbhImasenasya sharajAlAni patribhiH || 19||

mahAratho mahAbAhurmahAvegairmahAbalaH |
vivyAdhAdhirathirbhImaM navabhirnishitaiH sharaiH || 20||

sa tottrairiva mAta~Ngo vAryamANaH patatribhiH |
abhyadhAvadasambhrAntaH sUtaputraM vRRikodaraH || 21||

tamApatantaM vegena rabhasaM pANDavarShabham |
karNaH pratyudyayau yoddhuM matto mattamiva dvipam || 22||

tataH pradhmApya jalajaM bherIshataninAditam |
akShubhyata balaM harShAduddhUta iva sAgaraH || 23||

taduddhUtaM balaM dRRiShTva rathanAgAshvapattimat |
bhImaH karNaM samAsAdya ChAdayAmAsa sAyakaiH || 24||

ashvAnRRishyasavarNA.nstu ha.nsavarNairhayottamaiH |
vyAmishrayadraNe karNaH pANDavaM ChAdaya~nsharaiH || 25||

RRishyavarNAnhayAnkarkairmishrAnmArutaraMhasaH |
nirIkShya tava putrANAM hAhAkRRitamabhUdbalam || 26||

te hayA bahvashobhanta mishritA vAtaraMhasaH |
sitAsitA mahArAja yathA vyomni balAhakAH || 27||

sa.nrabdhau krodhatAmrAkShau prekShya karNavRRikodarau |
santrastAH samakampanta tvadIyAnAM mahArathAH || 28||

yamarAShTropamaM ghoramAsIdAyodhanaM tayoH |
durdarshaM bharatashreShTha pretarAjapuraM yathA || 29||

samAjamiva tachchitraM prekShamANA mahArathAH |
nAlakShaya~njayaM vyaktamekaikasya nivAraNe || 30||

tayoH praikShanta saMmardaM saMnikRRiShTamahAstrayoH |
tava durmantrite rAjansaputrasya vishAM pate || 31||

ChAdayantau hi shatrughnAvanyonyaM sAyakaiH shitaiH |
sharajAlAvRRitaM vyoma chakrAte sharavRRiShTibhiH || 32||

tAvanyonyaM jighA.nsantau sharaistIkShNairmahArathau |
prekShaNIyatarAvAstAM vRRiShTimantAvivAmbudau || 33||

suvarNavikRRitAnbANAnpramu~nchantAvari.ndamau |
bhAsvaraM vyoma chakrAte vahnyulkAbhiriva prabho || 34||

tAbhyAM muktA vyakAshanta ka~NkabarhiNavAsasaH |
pa~NktyaH sharadi mattAnAM sArasAnAmivAmbare || 35||

sa.nsaktaM sUtaputreNa dRRiShTvA bhImamari.ndamam |
atibhAramamanyetAM bhIme kRRiShNadhana~njayau || 36||

tatrAdhirathibhImAbhyAM sharairmuktairdRRiDhAhatAH |
iShupAtamatikramya peturashvanaradvipAH || 37||

patadbhiH patitaishchAnyairgatAsubhiranekashaH |
kRRito mahAnmahArAja putrANAM te janakShayaH || 38||

manuShyAshvagajAnAM cha sharIrairgatajIvitaiH |
kShaNena bhUmiH sa~njaj~ne sa.nvRRitA bharatarShabha || 39||

\hrule

\medskip
                  108
\medskip

dhRRitarAShTra uvAcha||

atyadbhutamahaM manye bhImasenasya vikramam |
yatkarNaM yodhayAmAsa samare laghuvikramam || 1||

tridashAnapi chodyuktAnsarvashastradharAnyudhi |
vArayedyo raNe karNaH sayakShAsuramAnavAn || 2||

sa kathaM pANDavaM yuddhe bhrAjamAnamiva shriyA |
nAtaratsa.nyuge tAta tanmamAchakShva sa~njaya || 3||

kathaM cha yuddhaM bhUyo.abhUttayoH prANadurodare |
atra manye samAyatto jayo vAjaya eva vA || 4||

karNaM prApya raNe sUta mama putraH suyodhanaH |
jetumutsahate pArthAnsagovindAnsasAtvatAn || 5||

shrutvA tu nirjitaM karNamasakRRidbhImakarmaNA |
bhImasenena samare moha AvishatIva mAm || 6||

vinaShTAnkauravAnmanye mama putrasya durnayaiH |
na hi karNo maheShvAsAnpArthA~njyeShyati sa~njaya || 7||

kRRitavAnyAni yuddhAni karNaH pANDusutaiH saha |
sarvatra pANDavAH karNamajayanta raNAjire || 8||

ajayyAH pANDavAstAta devairapi savAsavaiH |
na cha tadbudhyate mandaH putro duryodhano mama || 9||

dhanaM dhaneshvarasyeva hRRitvA pArthasya me sutaH |
madhuprepsurivAbuddhiH prapAtaM nAvabudhyate || 10||

nikRRityA nikRRitipraj~no rAjyaM hRRitvA mahAtmanAm |
jitAnityeva manvAnaH pANDavAnavamanyate || 11||

putrasnehAbhibhUtena mayA chApyakRRitAtmanA |
dharme sthitA mahAtmAno nikRRitAH pANDunandanAH || 12||

shamakAmaH sadA pArtho dIrghaprekShI yudhiShThiraH |
ashakta iti manvAnaiH putrairmama nirAkRRitaH || 13||

tAni duHkhAnyanekAni viprakArA.nshcha sarvashaH |
hRRidi kRRitvA mahAbAhurbhImo.ayudhyata sUtajam || 14||

tasmAnme sa~njaya brUhi karNabhImau yathA raNe |
ayudhyetAM yudhi shreShThau parasparavadhaiShiNau || 15||

sa~njaya uvAcha||

shRRiNu rAjanyathA vRRittaH sa~NgrAmaH karNabhImayoH |
parasparavadhaprepsvorvane ku~njarayoriva || 16||

rAjanvaikartano bhImaM kruddhaH kruddhamari.ndamam |
parAkrAntaM parAkramya vivyAdha tri.nshatA sharaiH || 17||

mahAvegaiH prasannAgraiH shAtakumbhapariShkRRitaiH |
AhanadbharatashreShTha bhImaM vaikartanaH sharaiH || 18||

tasyAsyato dhanurbhImashchakarta nishitaistribhiH |
rathanIDAchcha yantAraM bhallenApAtayatkShitau || 19||

sa kA~NkShanbhImasenasya vadhaM vaikartano vRRiShaH |
shaktiM kanakavaiDUryachitradaNDAM parAmRRishat || 20||

pragRRihya cha mahAshaktiM kAlashaktimivAparAm |
samutkShipya cha rAdheyaH sandhAya cha mahAbalaH || 21||

chikShepa bhImasenAya jIvitAntakarImiva || 21||

shaktiM visRRijya rAdheyaH pura.ndara ivAshanim |
nanAda sumahAnAdaM balavAnsUtanandanaH || 22||

taM cha nAdaM tataH shrutvA putrAste hRRiShitAbhavan || 22||

tAM karNabhujanirmuktAmarkavaishvAnaraprabhAm |
shaktiM viyati chichCheda bhImaH saptabhirAshugaiH || 23||

ChittvA shaktiM tato bhImo nirmuktoragasaMnibhAm |
mArgamANa iva prANAnsUtaputrasya mAriSha || 24||

prAhiNonnava sa.nrabdhaH sharAnbarhiNavAsasaH |
svarNapu~NkhA~nshilAdhautAnyamadaNDopamAnmRRidhe || 25||

karNo.apyanyaddhanurgRRihya hemapRRiShThaM durAsadam |
vikRRiShya cha mahAtejA vyasRRijatsAyakAnnava || 26||

tAnpANDuputrashchichCheda navabhirnataparvabhiH |
vasuSheNena nirmuktAnnava rAjanmahAsharAn || 27||

ChittvA bhImo mahArAja nAdaM siMha ivAnadat || 27||

tau vRRiShAviva nardantau balinau vAshitAntare |
shArdUlAviva chAnyonyamatyarthaM cha hyagarjatAm || 28||

anyonyaM prajihIrShantAvanyonyasyAntaraiShiNau |
anyonyamabhivIkShantau goShTheShviva maharShabhau || 29||

mahAgajAvivAsAdya viShANAgraiH parasparam |
sharaiH pUrNAyatotsRRiShTairanyonyamabhijaghnatuH || 30||

nirdahantau mahArAja sharavRRiShTyA parasparam |
anyonyamabhivIkShantau kopAdvivRRitalochanau || 31||

prahasantau tathAnyonyaM bhartsayantau muhurmuhuH |
sha~NkhashabdaM cha kurvANau yuyudhAte parasparam || 32||

tasya bhImaH punashchApaM muShTau chichCheda mAriSha |
sha~NkhavarNAshcha tAnashvAnbANairninye yamakShayam || 33||

tathA kRRichChragataM dRRiShTvA karNaM duryodhano nRRipaH |
vepamAna iva krodhAdvyAdideshAtha durjayam || 34||

gachCha durjaya rAdheyaM purA grasati pANDavaH |
jahi tUbarakaM kShipraM karNasya balamAdadhat || 35||

evamuktastathetyuktvA tava putrastavAtmajam |
abhyadravadbhImasenaM vyAsaktaM vikira~nsharAn || 36||

sa bhImaM navabhirbANairashvAnaShTabhirardayat |
ShaDbhiH sUtaM tribhiH ketuM punastaM chApi saptabhiH || 37||

bhImaseno.api sa~NkruddhaH sAshvayantAramAshugaiH |
durjayaM bhinnamarmANamanayadyamasAdanam || 38||

svala~NkRRitaM kShitau kShuNNaM cheShTamAnaM yathoragam |
rudannArtastava sutaM karNashchakre pradakShiNam || 39||

sa tu taM virathaM kRRitvA smayannatyantavairiNam |
samAchinodbANagaNaiH shataghnImiva sha~NkubhiH || 40||

tathApyatirathaH karNo bhidyamAnaH sma sAyakaiH |
na jahau samare bhImaM kruddharUpaM parantapaH || 41||

\hrule

\medskip
                  109
\medskip

sa~njaya uvAcha||

sa tathA virathaH karNaH punarbhImena nirjitaH |
rathamanyaM samAsthAya sadyo vivyAdha pANDavam || 1||

mahAgajAvivAsAdya viShANAgraiH parasparam |
sharaiH pUrNAyatotsRRiShTairanyonyamabhijaghnatuH || 2||

atha karNaH sharavrAtairbhImaM balavadardayat |
nanAda balavannAdaM punarvivyAdha chorasi || 3||

taM bhImo dashabhirbANaiH pratyavidhyadajihmagaiH |
punarvivyAdha vi.nshatyA sharANAM nataparvaNAm || 4||

karNastu navabhirbhImaM viddhvA rAjanstanAntare |
dhvajamekena vivyAdha sAyakena shitena ha || 5||

sAyakAnAM tataH pArthastriShaShTyA pratyavidhyata |
tottrairiva mahAnAgaM kashAbhiriva vAjinam || 6||

so.atividdho mahArAja pANDavena yashasvinA |
sRRikviNI lelihanvIraH krodhasa.nraktalochanaH || 7||

tataH sharaM mahArAja sarvakAyAvadAraNam |
prAhiNodbhImasenAya balAyendra ivAshanim || 8||

sa nirbhidya raNe pArthaM sUtaputradhanushchyutaH |
agachChaddArayanbhUmiM chitrapu~NkhaH shilImukhaH || 9||

sarvashaikyAM chatuShkiShkuM gurvIM rukmA~NgadAM gadAm |
prAhiNotsUtaputrAya ShaDasrAmavichArayan || 10||

tayA jaghAnAdhiratheH sadashvAnsAdhuvAhinaH |
gadayA bhArataH kruddho vajreNendra ivAsurAn || 11||

tato bhImo mahAbAhuH kShurAbhyAM bharatarShabha |
dhvajamAdhiratheshChittvA sUtamabhyahanattadA || 12||

hatAshvasUtamutsRRijya rathaM sa patitadhvajam |
visphArayandhanuH karNastasthau bhArata durmanAH || 13||

tatrAdbhutamapashyAma rAdheyasya parAkramam |
viratho rathinAM shreShTho vArayAmAsa yadripum || 14||

virathaM taM rathashreShThaM dRRiShTvAdhirathimAhave |
duryodhanastato rAjannabhyabhAShata durmukham || 15||

eSha durmukha rAdheyo bhImena virathIkRRitaH |
taM rathena narashreShThaM sampAdaya mahAratham || 16||

duryodhanavachaH shrutvA tato bhArata durmukhaH |
tvaramANo.abyayAtkarNaM bhImaM chAvArayachCharaiH || 17||

durmukhaM prekShya sa~NgrAme sUtaputrapadAnugam |
vAyuputraH prahRRiShTo.abhUtsRRikkiNI parilelihan || 18||

tataH karNaM mahArAja vArayitvA shilImukhaiH |
durmukhAya rathaM shIghraM preShayAmAsa pANDavaH || 19||

tasminkShaNe mahArAja navabhirnataparvabhiH |
supu~NkhairdurmukhaM bhImaH sharairninye yamakShayam || 20||

tatastamevAdhirathiH syandanaM durmukhe hate |
AsthitaH prababhau rAjandIpyamAna ivA.nshumAn || 21||

shayAnaM bhinnamarmANaM durmukhaM shoNitokShitam |
dRRiShTvA karNo.ashrupUrNAkSho muhUrtaM nAbhyavartata || 22||

taM gatAsumatikramya kRRitvA karNaH pradakShiNam |
dIrghamuShNaM shvasanvIro na ki~nchitpratyapadyata || 23||

tasmi.nstu vivare rAjannArAchAngArdhravAsasaH |
prAhiNotsUtaputrAya bhImasenashchaturdasha || 24||

te tasya kavachaM bhittvA svarNapu~NkhA mahaujasaH |
hemachitrA mahArAja dyotayanto disho dasha || 25||

apibansUtaputrasya shoNitaM raktabhojanAH |
kruddhA iva manuShyendra bhujagAH kAlachoditAH || 26||

prasarpamANA medinyAM te vyarochanta mArgaNAH |
ardhapraviShTAH sa.nrabdhA bilAnIva mahoragAH || 27||

taM pratyavidhyadrAdheyo jAmbUnadavibhUShitaiH |
chaturdashabhiratyugrairnArAchairavichArayan || 28||

te bhImasenasya bhujaM savyaM nirbhidya patriNaH |
prAvishanmedinIM bhImAH krau~nchaM patrarathA iva || 29||

te vyarochanta nArAchAH pravishanto vasundharAm |
gachChatyastaM dinakare dIpyamAnA ivA.nshavaH || 30||

sa nirbhinno raNe bhImo nArAchairmarmabhedibhiH |
susrAva rudhiraM bhUri parvataH salilaM yathA || 31||

sa bhImastribhirAyastaH sUtaputraM patatribhiH |
suparNavegairvivyAdha sArathiM chAsya saptabhiH || 32||

sa vihvalo mahArAja karNo bhImabalArditaH |
prAdravajjavanairashvai raNaM hitvA mahAyashAH || 33||

bhImasenastu visphArya chApaM hemapariShkRRitam |
Ahave.atiratho.atiShThajjvalanniva hutAshanaH || 34||

\hrule

\medskip
                  110
\medskip

dhRRitarAShTra uvAcha||

daivameva paraM manye dhikpauruShamanarthakam |
yatrAdhirathirAyasto nAtaratpANDavaM raNe || 1||

karNaH pArthAnsagovindA~njetumutsahate raNe |
na cha karNasamaM yodhaM loke pashyAmi ka~nchana || 2||

iti duryodhanasyAhamashrauShaM jalpato muhuH || 2||

karNo hi balavA~nshUro dRRiDhadhanvA jitaklamaH |
iti mAmabravItsUta mando duryodhanaH purA || 3||

vasuSheNasahAyaM mAM nAlaM devApi sa.nyuge |
kimu pANDusutA rAjangatasattvA vichetasaH || 4||

tatra taM nirjitaM dRRiShTvA bhuja~Ngamiva nirviSham |
yuddhAtkarNamapakrAntaM kiM svidduryodhano.abravIt || 5||

aho durmukhamevaikaM yuddhAnAmavishAradam |
prAveshayaddhutavahaM pata~Ngamiva mohitaH || 6||

ashvatthAmA madrarAjaH kRRipaH karNashcha sa~NgatAH |
na shaktAH pramukhe sthAtuM nUnaM bhImasya sa~njaya || 7||

te.api chAsya mahAghoraM balaM nAgAyutopamam |
jAnanto vyavasAyaM cha krUraM mArutatejasaH || 8||

kimarthaM krUrakarmANaM yamakAlAntakopamam |
balasa.nrambhavIryaj~nAH kopayiShyanti sa.nyuge || 9||

karNastveko mahAbAhuH svabAhubalamAshritaH |
bhImasenamanAdRRitya raNe.ayudhyata sUtajaH || 10||

yo.ajayatsamare karNaM pura.ndara ivAsuram |
na sa pANDusuto jetuM shakyaH kenachidAhave || 11||

droNaM yaH sampramathyaikaH praviShTo mama vAhinIm |
bhImo dhana~njayAnveShI kastamarChejjijIviShuH || 12||

ko hi sa~njaya bhImasya sthAtumutsahate.agrataH |
udyatAshanivajrasya mahendrasyeva dAnavaH || 13||

pretarAjapuraM prApya nivartetApi mAnavaH |
na bhImasenaM samprApya nivarteta kadAchana || 14||

pata~NgA iva vahniM te prAvishannalpachetasaH |
ye bhImasenaM sa~NkruddhamabhyadhAvanvimohitAH || 15||

yattatsabhAyAM bhImena mama putravadhAshrayam |
shaptaM sa.nrambhiNogreNa kurUNAM shRRiNvatAM tadA || 16||

tannUnamabhisa~nchintya dRRiShTvA karNaM cha nirjitam |
duHshAsanaH saha bhrAtrA bhayAdbhImAdupAramat || 17||

yashcha sa~njaya durbuddhirabravItsamitau muhuH |
karNo duHshAsano.ahaM cha jeShyAmo yudhi pANDavAn || 18||

sa nUnaM virathaM dRRiShTvA karNaM bhImena nirjitam |
pratyAkhyAnAchcha kRRiShNasya bhRRishaM tapyati sa~njaya || 19||

dRRiShTvA bhrAtR^InhatAnyuddhe bhImasenena da.nshitAn |
AtmAparAdhAtsumahannUnaM tapyati putrakaH || 20||

ko hi jIvitamanvichChanpratIpaM pANDavaM vrajet |
bhImaM bhImAyudhaM kruddhaM sAkShAtkAlamiva sthitam || 21||

vaDavAmukhamadhyastho muchyetApi hi mAnavaH |
na bhImamukhasamprApto muchyeteti matirmama || 22||

na pANDavA na pA~nchAlA na cha keshavasAtyakI |
jAnanti yudhi sa.nrabdhA jIvitaM parirakShitum || 23||

sa~njaya uvAcha||

yatsa.nshochasi kauravya vartamAne janakShaye |
tvamasya jagato mUlaM vinAshasya na sa.nshayaH || 24||

svayaM vairaM mahatkRRitvA putrANAM vachane sthitaH |
uchyamAno na gRRihNIShe martyaH pathyamivauShadham || 25||

svayaM pItvA mahArAja kAlakUTaM sudurjaram |
tasyedAnIM phalaM kRRitsnamavApnuhi narottama || 26||

yattu kutsayase yodhAnyudhyamAnAnyathAbalam |
atra te varNayiShyAmi yathA yuddhamavartata || 27||

dRRiShTvA karNaM tu putrAste bhImasenaparAjitam |
nAmRRiShyanta maheShvAsAH sodaryAH pa~ncha mAriSha || 28||

durmarShaNo duHsahashcha durmado durdharo jayaH |
pANDavaM chitrasaMnAhAstaM pratIpamupAdravan || 29||

te samantAnmahAbAhuM parivArya vRRikodaram |
dishaH sharaiH samAvRRiNva~nshalabhAnAmiva vrajaiH || 30||

AgachChatastAnsahasA kumArAndevarUpiNaH |
pratijagrAha samare bhImaseno hasanniva || 31||

tava dRRiShTvA tu tanayAnbhImasenasamIpagAn |
abhyavartata rAdheyo bhImasenaM mahAbalam || 32||

visRRijanvishikhAnrAjansvarNapu~NkhA~nshilAshitAn |
taM tu bhImo.abhyayAttUrNaM vAryamANaH sutaistava || 33||

kuravastu tataH karNaM parivArya samantataH |
avAkiranbhImasenaM sharaiH saMnataparvabhiH || 34||

tAnbANaiH pa~nchavi.nshatyA sAshvAnrAjannararShabhAn |
sasUtAnbhImadhanuSho bhImo ninye yamakShayam || 35||

prApatansyandanebhyaste sArdhaM sUtairgatAsavaH |
chitrapuShpadharA bhagnA vAteneva mahAdrumAH || 36||

tatrAdbhutamapashyAma bhImasenasya vikramam |
sa.nvAryAdhirathiM bANairyajjaghAna tavAtmajAn || 37||

sa vAryamANo bhImena shitairbANaiH samantataH |
sUtaputro mahArAja bhImasenamavaikShata || 38||

taM bhImasenaH sa.nrambhAtkrodhasa.nraktalochanaH |
visphArya sumahachchApaM muhuH karNamavaikShata || 39||

\hrule

\medskip
                  111
\medskip

sa~njaya uvAcha||

tavAtmajA.nstu patitAndRRiShTvA karNaH pratApavAn |
krodhena mahatAviShTo nirviNNo.abhUtsa jIvitAt || 1||

AgaskRRitamivAtmAnaM mene chAdhirathistadA |
bhImasenaM tataH kruddhaH samAdravata sambhramAt || 2||

sa bhImaM pa~nchabhirviddhvA rAdheyaH prahasanniva |
punarvivyAdha saptatyA svarNapu~NkhaiH shilAshitaiH || 3||

avahAsaM tu taM pArtho nAmRRiShyata vRRikodaraH |
tato vivyAdha rAdheyaM shatena nataparvaNAm || 4||

punashcha vishikhaistIkShNairviddhvA pa~nchabhirAshugaiH |
dhanushchichCheda bhallena sUtaputrasya mAriSha || 5||

athAnyaddhanurAdAya karNo bhArata durmanAH |
iShubhishChAdayAmAsa bhImasenaM samantataH || 6||

tasya bhImo hayAnhatvA vinihatya cha sArathim |
prajahAsa mahAhAsaM kRRite pratikRRitaM punaH || 7||

iShubhiH kArmukaM chAsya chakarta puruSharShabhaH |
tatpapAta mahArAja svarNapRRiShThaM mahAsvanam || 8||

avArohadrathAttasmAdatha karNo mahArathaH |
gadAM gRRihItvA samare bhImasenAya chAkShipat || 9||

tAmApatantIM sahasA gadAM dRRiShTvA vRRikodaraH |
sharairavArayadrAjansarvasainyasya pashyataH || 10||

tato bANasahasrANi preShayAmAsa pANDavaH |
sUtaputravadhAkA~NkShI tvaramANaH parAkramI || 11||

tAniShUniShubhiH karNo vArayitvA mahAmRRidhe |
kavachaM bhImasenasya pAtayAmAsa sAyakaiH || 12||

athainaM pa~nchavi.nshatyA kShudrakANAM samArpayat |
pashyatAM sarvabhUtAnAM tadadbhutamivAbhavat || 13||

tato bhImo mahArAja navabhirnataparvaNAm |
raNe.apreShayata kruddhaH sUtaputrasya mAriSha || 14||

te tasya kavachaM bhittvA tathA bAhuM cha dakShiNam |
abhyagurdharaNIM tIkShNA valmIkamiva pannagAH || 15||

rAdheyaM tu raNe dRRiShTvA padAtinamavasthitam |
bhImasenena sa.nrabdhaM rAjA duryodhano.abravIt || 16||

tvaradhvaM sarvato yattA rAdheyasya rathaM prati || 16||

tatastava sutA rAja~nshrutvA bhrAturvacho drutam |
abhyayuH pANDavaM yuddhe visRRijantaH shitA~nsharAn || 17||

chitropachitrashchitrAkShashchAruchitraH sharAsanaH |
chitrAyudhashchitravarmA samare chitrayodhinaH || 18||

AgachChatastAnsahasA bhImo rAjanmahArathaH |
sAshvasUtadhvajAnyattAnpAtayAmAsa sa.nyuge || 19||

te hatA nyapatanbhUmau vAtanunnA iva drumAH || 19||

dRRiShTvA vinihatAnputrA.nstava rAjanmahArathAn |
ashrupUrNamukhaH karNaH kashmalaM samapadyata || 20||

rathamanyaM samAsthAya vidhivatkalpitaM punaH |
abhyayAtpANDavaM yuddhe tvaramANaH parAkramI || 21||

tAvanyonyaM sharairviddhvA svarNapu~NkhaiH shilAshitaiH |
vyabhrAjetAM mahArAja puShpitAviva ki.nshukau || 22||

ShaTtri.nshadbhistato bhallairnishitaistigmatejanaiH |
vyadhamatkavachaM kruddhaH sUtaputrasya pANDavaH || 23||

raktachandanadigdhA~Ngau sharaiH kRRitamahAvraNau |
shoNitAktau vyarAjetAM kAlasUryAvivoditau || 24||

tau shoNitokShitairgAtraiH sharaishChinnatanuchChadau |
vivarmANau vyarAjetAM nirmuktAviva pannagau || 25||

vyAghrAviva naravyAghrau daMShTrAbhiritaretaram |
sharadaMShTrA vidhunvAnau tatakShaturari.ndamau || 26||

vAraNAviva sa.nsaktau ra~Ngamadhye virejatuH |
tudantau vishikhaistIkShNairmattavAraNavikramau || 27||

prachChAdayantau samare sharajAlaiH parasparam |
rathAbhyAM nAdayantau cha dishaH sarvA vicheratuH || 28||

tau rathAbhyAM mahArAja maNDalAvartanAdiShu |
vyarochetAM mahAtmAnau vRRitravajradharAviva || 29||

sahastAbharaNAbhyAM tu bhujAbhyAM vikShipandhanuH |
vyarochata raNe bhImaH savidyudiva toyadaH || 30||

sa chApaghoShastanitaH sharadhArAmbudo mahAn |
bhImamegho mahArAja karNaparvatamabhyayAt || 31||

tataH sharasahasreNa dhanurmuktena bhArata |
pANDavo vyakiratkarNaM ghano.adrimiva vRRiShTibhiH || 32||

tatrAvaikShanta putrAste bhImasenasya vikramam |
supu~NkhaiH ka~NkavAsobhiryatkarNaM ChAdayachCharaiH || 33||

sa nandayanraNe pArthaM keshavaM cha yashasvinam |
sAtyakiM chakrarakShau cha bhImaH karNamayodhayat || 34||

vikramaM bhujayorvIryaM dhairyaM cha viditAtmanaH |
putrAstava mahArAja dadRRishuH pANDavasya ha || 35||

\hrule

\medskip
                  112
\medskip

sa~njaya uvAcha||

bhImasenasya rAdheyaH shrutvA jyAtalanisvanam |
nAmRRiShyata yathA matto gajaH pratigajasvanam || 1||

apakramya sa bhImasya muhUrtaM sharagocharAt |
tava chAdhirathirdRRiShTvA syandanebhyashchyutAnsutAn || 2||

bhImasenena nihatAnvimanA duHkhito.abhavat |
niHshvasandIrghamuShNaM cha punaH pANDavamabhyayAt || 3||

sa tAmranayanaH krodhAchChvasanniva mahoragaH |
babhau karNaH sharAnasyanrashmivAniva bhAskaraH || 4||

rashmijAlairivArkasya vitatairbharatarShabha |
karNachApachyutairbANaiH prAchChAdyata vRRikodaraH || 5||

karNachApachyutAshchitrAH sharA barhiNavAsasaH |
vivishuH sarvataH pArthaM vAsAyevANDajA drumam || 6||

karNachApachyutA bANAH sampatantastatastataH |
rukmapu~NkhA vyarAjanta ha.nsAH shreNIkRRitA iva || 7||

chApadhvajopaskarebhyashChatrAdIShAmukhAdyugAt |
prabhavanto vyadRRishyanta rAjannAdhiratheH sharAH || 8||

khaM pUrayanmahAvegAnkhagamAnkhagavAsasaH |
suvarNavikRRitA.nshchitrAnmumochAdhirathiH sharAn || 9||

tamantakamivAyastamApatantaM vRRikodaraH |
tyaktvA prANAnabhikrudhya vivyAdha navabhiH sharaiH || 10||

tasya vegamasa.nsahyaM dRRiShTvA karNasya pANDavaH |
mahatashcha sharaughA.nstAnnaivAvyathata vIryavAn || 11||

tato vidhamyAdhiratheH sharajAlAni pANDavaH |
vivyAdha karNaM vi.nshatyA punaranyaiH shitaiH sharaiH || 12||

yathaiva hi sharaiH pArthaH sUtaputreNa ChAditaH |
tathaiva karNaM samare ChAdayAmAsa pANDavaH || 13||

dRRiShTvA tu bhImasenasya vikramaM yudhi bhArata |
abhyananda.nstvadIyAshcha samprahRRiShTAshcha chAraNAH || 14||

bhUrishravAH kRRipo drauNirmadrarAjo jayadrathaH |
uttamaujA yudhAmanyuH sAtyakiH keshavArjunau || 15||

kurupANDavAnAM pravarA dasha rAjanmahArathAH |
sAdhu sAdhviti vegena siMhanAdamathAnadan || 16||

tasmi.nstu tumule shabde pravRRitte lomaharShaNe |
abhyabhAShata putrA.nste rAjanduryodhanastvaran || 17||

rAj~nashcha rAjaputrA.nshcha sodaryA.nshcha visheShataH |
karNaM gachChata bhadraM vaH parIpsanto vRRikodarAt || 18||

purA nighnanti rAdheyaM bhImachApachyutAH sharAH |
te yatadhvaM maheShvAsAH sUtaputrasya rakShaNe || 19||

duryodhanasamAdiShTAH sodaryAH sapta mAriSha |
bhImasenamabhidrutya sa.nrabdhAH paryavArayan || 20||

te samAsAdya kaunteyamAvRRiNva~nsharavRRiShTibhiH |
parvataM vAridhArAbhiH prAvRRiShIva balAhakAH || 21||

te.apIDayanbhImasenaM kruddhAH sapta mahArathAH |
prajAsaMharaNe rAjansomaM sapta grahA iva || 22||

tato vAmena kaunteyaH pIDayitvA sharAsanam |
muShTinA pANDavo rAjandRRiDhena supariShkRRitam || 23||

manuShyasamatAM j~nAtvA sapta sandhAya sAyakAn |
tebhyo vyasRRijadAyastaH sUryarashminibhAnprabhuH || 24||

nirasyanniva dehebhyastanayAnAmasU.nstava |
bhImaseno mahArAja pUrvavairamanusmaran || 25||

te kShiptA bhImasenena sharA bhArata bhAratAn |
vidArya khaM samutpetuH svarNapu~NkhAH shilAshitAH || 26||

teShAM vidArya chetA.nsi sharA hemavibhUShitAH |
vyarAjanta mahArAja suparNA iva khecharAH || 27||

shoNitAdigdhavAjAgrAH sapta hemapariShkRRitAH |
putrANAM tava rAjendra pItvA shoNitamudgatAH || 28||

te sharairbhinnamarmANo rathebhyaH prApatankShitau |
girisAnuruhA bhagnA dvipeneva mahAdrumAH || 29||

shatru~njayaH shatrusahashchitrashchitrAyudho dRRiDhaH |
chitraseno vikarNashcha saptaite vinipAtitAH || 30||

tAnnihatya mahAbAhU rAdheyasyaiva pashyataH |
siMhanAdaravaM ghoramasRRijatpANDunandanaH || 31||

sa ravastasya shUrasya dharmarAjasya bhArata |
AchakhyAviva tadyuddhaM vijayaM chAtmano mahat || 32||

taM shrutvA sumahAnAdaM bhImasenasya dhanvinaH |
babhUva paramA prItirdharmarAjasya sa.nyuge || 33||

tato hRRiShTo mahArAja vAditrANAM mahAsvanaiH |
bhImasenaravaM pArthaH pratijagrAha sarvashaH || 34||

abhyayAchchaiva samare droNamastrabhRRitAM varam |
harSheNa mahatA yuktaH kRRitasa~nj~ne vRRikodare || 35||

ekatri.nshanmahArAja putrA.nstava mahArathAn |
hatAnduryodhano dRRiShTvA kShattuH sasmAra tadvachaH || 36||

tadidaM samanuprAptaM kShatturhitakaraM vachaH |
iti sa~nchintya rAjAsau nottaraM pratyapadyata || 37||

yaddyUtakAle durbuddhirabravIttanayastava |
yachcha karNo.abravItkRRiShNAM sabhAyAM paruShaM vachaH || 38||

pramukhe pANDuputrANAM tava chaiva vishAM pate |
kauravANAM cha sarveShAmAchAryasya cha saMnidhau || 39||

vinaShTAH pANDavAH kRRiShNe shAshvataM narakaM gatAH |
patimanyaM vRRiNIShveti tasyedaM phalamAgatam || 40||

yatsma tAM paruShANyAhuH sabhAmAnAyya draupadIm |
pANDavAnugradhanuShaH krodhayantastavAtmajAH || 41||

taM bhImasenaH krodhAgniM trayodasha samAH sthitam |
visRRija.nstava putrANAmantaM gachChati kaurava || 42||

vilapa.nshcha bahu kShattA shamaM nAlabhata tvayi |
saputro bharatashreShTha tasya bhu~NkShva phalodayam || 43||

hato vikarNo rAjendra chitrasenashcha vIryavAn || 43||

pravarAnAtmajAnAM te sutA.nshchAnyAnmahArathAn |
yAnyA.nshcha dadRRishe bhImashchakShurviShayamAgatAn || 44||

putrA.nstava mahAbAho tvarayA tA~njaghAna ha || 44||

tvatkRRite hyahamadrAkShaM dahyamAnAM varUthinIm |
sahasrashaH sharairmuktaiH pANDavena vRRiSheNa cha || 45||

\hrule

\medskip
                  113
\medskip

dhRRitarAShTra uvAcha||

mahAnapanayaH sUta mamaivAtra visheShataH |
sa idAnImanuprApto manye sa~njaya shochataH || 1||

yadgataM tadgatamiti mamAsInmanasi sthitam |
idAnImatra kiM kAryaM prakariShyAmi sa~njaya || 2||

yathA tveSha kShayo vRRitto mamApanayasambhavaH |
vIrANAM tanmamAchakShva sthirIbhUto.asmi sa~njaya || 3||

sa~njaya uvAcha||

karNabhImau mahArAja parAkrAntau mahAhave |
bANavarShANyavarShetAM vRRiShTimantAvivAmbudau || 4||

bhImanAmA~NkitA bANAH svarNapu~NkhAH shilAshitAH |
vivishuH karNamAsAdya bhindanta iva jIvitam || 5||

tathaiva karNanirmuktaiH saviShairiva pannagaiH |
AkIryata raNe bhImaH shatasho.atha sahasrashaH || 6||

tayoH sharairmahArAja sampatadbhiH samantataH |
babhUva tava sainyAnAM sa~NkShobhaH sAgaropamaH || 7||

bhImachApachyutairbANaistava sainyamari.ndama |
avadhyata chamUmadhye ghorairAshIviShopamaiH || 8||

vAraNaiH patitai rAjanvAjibhishcha naraiH saha |
adRRishyata mahI kIrNA vAtanunnairdrumairiva || 9||

te vadhyamAnAH samare bhImachApachyutaiH sharaiH |
prAdrava.nstAvakA yodhAH kimetaditi chAbruvan || 10||

tato vyudastaM tatsainyaM sindhusauvIrakauravam |
protsAritaM mahAvegaiH karNapANDavayoH sharaiH || 11||

te sharAturabhUyiShThA hatAshvanaravAhanAH |
utsRRijya karNaM bhImaM cha prAdravansarvatodisham || 12||

nUnaM pArthArthamevAsmAnmohayanti divaukasaH |
yatkarNabhImaprabhavairvadhyate no balaM sharaiH || 13||

evaM bruvanto yodhAste tAvakA bhayapIDitAH |
sharapAtaM samutsRRijya sthitA yuddhadidRRikShavaH || 14||

tataH prAvartata nadI ghorarUpA mahAhave |
babhUva cha visheSheNa bhIrUNAM bhayavardhinI || 15||

vAraNAshvamanuShyANAM rudhiraughasamudbhavA |
sa.nvRRitA gatasattvaishcha manuShyagajavAjibhiH || 16||

sAnukarShapatAkaishcha dvipAshvarathabhUShaNaiH |
syandanairapaviddhaishcha bhagnachakrAkShakUbaraiH || 17||

jAtarUpapariShkArairdhanurbhiH sumahAdhanaiH |
suvarNapu~NkhairiShubhirnArAchaishcha sahasrashaH || 18||

karNapANDavanirmuktairnirmuktairiva pannagaiH |
prAsatomarasa~NghAtaiH khaDgaishcha saparashvadhaiH || 19||

suvarNavikRRitaishchApi gadAmusalapaTTishaiH |
vajraishcha vividhAkAraiH shaktibhiH parighairapi || 20||

shataghnIbhishcha chitrAbhirbabhau bhArata medinI || 20||

kanakA~NgadakeyUraiH kuNDalairmaNibhiH shubhaiH |
tanutraiH satalatraishcha hArairniShkaishcha bhArata || 21||

vastraishChatraishcha vidhvastaishchAmaravyajanairapi |
gajAshvamanujairbhinnaiH shastraiH syandanabhUShaNaiH || 22||

taistaishcha vividhairbhAvaistatra tatra vasundharA |
patitairapaviddhaishcha sambabhau dyauriva grahaiH || 23||

achintyamadbhutaM chaiva tayoH karmAtimAnuSham |
dRRiShTvA chAraNasiddhAnAM vismayaH samapadyata || 24||

agnervAyusahAyasya gatiH kakSha ivAhave |
AsIdbhImasahAyasya raudramAdhirathergatam || 25||

nipAtitadhvajarathaM hatavAjinaradvipam || 25||

gajAbhyAM samprayuktAbhyAmAsInnaDavanaM yathA |
tathAbhUtaM mahatsainyamAsIdbhArata sa.nyuge || 26||

vimardaH karNabhImAbhyAmAsIchcha paramo raNe || 26||

\hrule

\medskip
                  114
\medskip

sa~njaya uvAcha||

tataH karNo mahArAja bhImaM viddhvA tribhiH sharaiH |
mumocha sharavarShANi chitrANi cha bahUni cha || 1||

vadhyamAno mahArAja sUtaputreNa pANDavaH |
na vivyathe bhImaseno bhidyamAna ivAchalaH || 2||

sa karNaM karNinA karNe pItena nishitena cha |
vivyAdha yudhi rAjendra bhImasenaH patatriNA || 3||

sa kuNDalaM mahatkarNAtkarNasyApAtayadbhuvi |
tapanIyaM mahArAja dIptaM jyotirivAmbarAt || 4||

athApareNa bhallena sUtaputraM stanAntare |
AjaghAna bhRRishaM bhImaH smayanniva mahAbalaH || 5||

punarasya tvaranbhImo nArAchAndasha bhArata |
raNe praiShInmahAvegAnyamadaNDopamA.nstathA || 6||

te lalATaM samAsAdya sUtaputrasya mAriSha |
vivishushchoditAstena valmIkamiva pannagAH || 7||

lalATasthaistu tairbANaiH sUtaputro vyarochata |
nIlotpalamayIM mAlAM dhArayansa purA yathA || 8||

tataH kruddho raNe karNaH pIDito dRRiDhadhanvanA |
vegaM chakre mahAvego bhImasenavadhaM prati || 9||

tasmai karNaH shataM rAjanniShUNAM gArdhravAsasAm |
amarShI balavAnkruddhaH preShayAmAsa bhArata || 10||

tataH prAsRRijadugrANi sharavarShANi pANDavaH |
samare tamanAdRRitya nAsya vIryamachintayat || 11||

tataH karNo mahArAja pANDavaM nishitaiH sharaiH |
AjaghAnorasi kruddhaH kruddharUpaM parantapaH || 12||

jImUtAviva chAnyonyaM tau vavarShaturAhave |
talashabdaravaishchaiva trAsayantau parasparam || 13||

sharajAlaishcha vividhaishChAdayAmAsaturmRRidhe |
anyonyaM samare kruddhau kRRitapratikRRitaiShiNau || 14||

tato bhImo mahAbAhU rAdheyasya mahAtmanaH |
kShurapreNa dhanushChittvA karNaM vivyAdha patriNA || 15||

tadapAsya dhanushChinnaM sUtaputro mahAmanAH |
anyatkArmukamAdatta vegaghnaM bhArasAdhanam || 16||

dRRiShTvA cha kurusauvIrasaindhavAnAM balakShayam |
savarmadhvajashastraishcha patitaiH sa.nvRRitAM mahIm || 17||

hastyashvanaradehA.nshcha gatAsUnprekShya sarvataH |
sUtaputrasya sa.nrambhAddIptaM vapurajAyata || 18||

sa visphArya mahachchApaM kArtasvaravibhUShitam |
bhImaM praikShata rAdheyo rAjanghoreNa chakShuShA || 19||

tataH kruddhaH sharAnasyansUtaputro vyarochata |
madhya.ndinagato.archiShmA~nsharadIva divAkaraH || 20||

marIchivikachasyeva rAjanbhAnumato vapuH |
AsIdAdhiratherghoraM vapuH sharashatArchiShaH || 21||

karAbhyAmAdadAnasya sa.ndadhAnasya chAshugAn |
vikarShato mu~nchato vA nAntaraM dadRRishU raNe || 22||

agnichakropamaM ghoraM maNDalIkRRitamAyudham |
karNasyAsInmahArAja savyadakShiNamasyataH || 23||

svarNapu~NkhAH sunishitAH karNachApachyutAH sharAH |
prAchChAdayanmahArAja dishaH sUryasya cha prabhAm || 24||

tataH kanakapu~NkhAnAM sharANAM nataparvaNAm |
dhanushchyutAnAM viyati dadRRishe bahudhA vrajaH || 25||

sharAsanAdAdhiratheH prabhavantaH sma sAyakAH |
shreNIkRRitA vyarAjanta rAjankrau~nchA ivAmbare || 26||

gArdhrapatrA~nshilAdhautAnkArtasvaravibhUShitAn |
mahAvegAnpradIptAgrAnmumochAdhirathiH sharAn || 27||

te tu chApabaloddhUtAH shAtakumbhavibhUShitAH |
ajasramanvakIryanta sharAH pArtharathaM prati || 28||

te vyomni ratnavikRRitA vyakAshanta sahasrashaH |
shalabhAnAmiva vrAtAH sharAH karNasamIritAH || 29||

chApAdAdhirathermuktAH prapatantaH sma sAyakAH |
eko dIrgha iva prA.nshuH prabhavandRRishyate sharaH || 30||

parvataM vAridhArAbhishChAdayanniva toyadaH |
karNaH prAchChAdayatkruddho bhImaM sAyakavRRiShTibhiH || 31||

tatra bhArata bhImasya balavIryaparAkramam |
vyavasAyaM cha putrAste praikShanta kurubhiH saha || 32||

tAM samudramivoddhUtAM sharavRRiShTiM samutthitAm |
achintayitvA bhImastu kruddhaH karNamupAdravat || 33||

rukmapRRiShThaM mahachchApaM bhImasyAsIdvishAM pate |
AkarShAnmaNDalIbhUtaM shakrachApamivAparam || 34||

tasmAchCharAH prAdurAsanpUrayanta ivAmbaram || 34||

suvarNapu~NkhairbhImena sAyakairnataparvabhiH |
gagane rachitA mAlA kA~nchanIva vyarAjata || 35||

tato vyomni viShaktAni sharajAlAni bhAgashaH |
AhatAni vyashIryanta bhImasenasya patribhiH || 36||

karNasya sharajAlaughairbhImasenasya chobhayoH |
agnisphuli~Ngasa.nsparshaira~njogatibhirAhave || 37||

taistaiH kanakapu~NkhAnAM dyaurAsItsa.nvRRitA vrajaiH || 37||

sa bhImaM ChAdayanbANaiH sUtaputraH pRRithagvidhaiH |
upArohadanAdRRitya tasya vIryaM mahAtmanaH || 38||

tayorvisRRijatostatra sharajAlAni mAriSha |
vAyubhUtAnyadRRishyanta sa.nsaktAnItaretaram || 39||

tasmai karNaH shitAnbANAnkarmAraparimArjitAn |
suvarNavikRRitAnkruddhaH prAhiNodvadhakA~NkShayA || 40||

tAnantarikShe vishikhaistridhaikaikamashAtayat |
visheShayansUtaputraM bhImastiShTheti chAbravIt || 41||

punashchAsRRijadugrANi sharavarShANi pANDavaH |
amarShI balavAnkruddho didhakShanniva pAvakaH || 42||

tasya tAnyAdade karNaH sarvANyastrANyabhItavat |
yudhyataH pANDuputrasya sUtaputro.astramAyayA || 43||

tasyeShudhI dhanurjyAM cha bANaiH saMnataparvabhiH |
rashmInyoktrANi chAshvAnAM karNo vaikartano.achChinat || 44||

athAsyAshvAnpunarhatvA tribhirvivyAdha sArathim |
so.avaplutya drutaM sUto yuyudhAnarathaM yayau || 45||

utsmayanniva bhImasya kruddhaH kAlAnalaprabhaH |
dhvajaM chichCheda rAdheyaH patAkAshcha nyapAtayat || 46||

sa vidhanvA mahArAja rathashaktiM parAmRRishat |
tAmavAsRRijadAvidhya kruddhaH karNarathaM prati || 47||

tAmAdhirathirAyastaH shaktiM hemapariShkRRitAm |
ApatantIM maholkAbhAM chichCheda dashabhiH sharaiH || 48||

sApataddashadhA rAjannikRRittA karNasAyakaiH |
asyataH sUtaputrasya mitrArthe chitrayodhinaH || 49||

sa charmAdatta kaunteyo jAtarUpapariShkRRitam |
khaDgaM chAnyataraprepsurmRRityoragre jayasya vA || 50||

tadasya sahasA karNo vyadhamatprahasanniva || 50||

sa vicharmA mahArAja virathaH krodhamUrChitaH |
asiM prAsRRijadAvidhya tvarankarNarathaM prati || 51||

sa dhanuH sUtaputrasya ChittvA jyAM cha susa.nshitaH |
apatadbhuvi nistri.nshashchyutaH sarpa ivAmbarAt || 52||

tataH prahasyAdhirathiranyadAdatta kArmukam |
shatrughnaM samare kruddho dRRiDhajyaM vegavattaram || 53||

sa bhImasenaH kupito balavAnsatyavikramaH |
vihAyasaM prAkramadvai karNasya vyathayanmanaH || 54||

tasya tachcharitaM dRRiShTvA sa~NgrAme vijayaiShiNaH |
layamAsthAya rAdheyo bhImasenamava~nchayat || 55||

tamadRRiShTvA rathopasthe nilInaM vyathitendriyam |
dhvajamasya samAsAdya tasthau sa dharaNItale || 56||

tadasya kuravaH sarve chAraNAshchAbhyapUjayan |
yadiyeSha rathAtkarNaM hantuM tArkShya ivoragam || 57||

sa ChinnadhanvA virathaH svadharmamanupAlayan |
svarathaM pRRiShThataH kRRitvA yuddhAyaiva vyavasthitaH || 58||

tadvihatyAsya rAdheyastata enaM samabhyayAt |
sa.nrabdhaH pANDavaM sa~Nkhye yuddhAya samupasthitam || 59||

tau sametau mahAra~Nge spardhamAnau mahAbalau |
jImUtAviva gharmAnte garjamAnau nabhastale || 60||

tayorAsItsamprahAraH kruddhayornarasiMhayoH |
amRRiShyamANayoH sa~Nkhye devadAnavayoriva || 61||

kShINashastrastu kaunteyaH karNena samabhidrutaH |
dRRiShTvArjunahatAnnAgAnpatitAnparvatopamAn || 62||

rathamArgavighAtArthaM vyAyudhaH pravivesha ha || 62||

hastinAM vrajamAsAdya rathadurgaM pravishya cha |
pANDavo jIvitAkA~NkShI rAdheyaM nAbhyahArayat || 63||

vyavasthAnamathAkA~NkShandhana~njayasharairhatam |
udyamya ku~njaraM pArthastasthau parapura~njayaH || 64||

tamasya vishikhaiH karNo vyadhamatku~njaraM punaH |
hastya~NgAnyatha karNAya prAhiNotpANDavo nadan || 65||

chakrANyashvA.nstathA vAhAnyadyatpashyati bhUtale |
tattadAdAya chikShepa kruddhaH karNAya pANDavaH || 66||

tadasya sarvaM chichCheda kShiptaM kShiptaM shitaiH sharaiH |
vyAyudhaM nAvadhIchchainaM karNaH kuntyA vachaH smaran || 67||

dhanuSho.agreNa taM karNastvabhidrutya parAmRRishat |
utsmayanniva rAdheyo bhImasenamuvAcha ha || 68||

punaH punastUbaraka mUDha audariketi cha |
akRRitAstraka mA yotsIrbAla sa~NgrAmakAtara || 69||

yatra bhojyaM bahuvidhaM bhakShyaM peyaM cha pANDava |
tatra tvaM durmate yogyo na yuddheShu katha~nchana || 70||

munirbhUtvAtha vA bhIma phalAnyaddhi sudurmate |
vanAya vraja kaunteya na tvaM yuddhavishAradaH || 71||

phalamUlAshane yuktastvaM tathAtithibhojane |
na tvAM shastrasamudyoge yogyaM manye vRRikodara || 72||

puShpamUlaphalAhAro vrateShu niyameShu cha |
uchitastvaM vane bhIma na tvaM yuddhavishAradaH || 73||

kva yuddhaM kva munitvaM cha vanaM gachCha vRRikodara |
na tvaM yuddhochitastAta vanavAsaratirbhava || 74||

sUdAnbhRRityajanAndAsA.nstvaM gRRihe tvarayanbhRRisham |
yogyastADayituM krodhAdbhojanArthaM vRRikodara || 75||

kaumAre yAni chApyAsannapriyANi vishAM pate |
pUrvavRRittAni chApyenaM rUkShANyashrAvayadbhRRisham || 76||

athainaM tatra sa.nlInamaspRRishaddhanuShA punaH |
prahasa.nshcha punarvAkyaM bhImamAha vRRiShastadA || 77||

yoddhavyamAvishAnyatra na yoddhavyaM tu mAdRRishaiH |
mAdRRishairyudhyamAnAnAmetachchAnyachcha vidyate || 78||

gachCha vA yatra tau kRRiShNau tau tvA rakShiShyato raNe |
gRRihaM vA gachCha kaunteya kiM te yuddhena bAlaka || 79||

evaM taM virathaM kRRitvA karNo rAjanvyakatthata |
pramukhe vRRiShNisiMhasya pArthasya cha mahAtmanaH || 80||

tato rAja~nshilAdhautA~nsharA~nshAkhAmRRigadhvajaH |
prAhiNotsUtaputrAya keshavena prachoditaH || 81||

tataH pArthabhujotsRRiShTAH sharAH kA~nchanabhUShaNAH |
gANDIvaprabhavAH karNaM ha.nsAH krau~nchamivAvishan || 82||

sa bhuja~NgairivAyastairgANDIvapreShitaiH sharaiH |
bhImasenAdapAsedhatsUtaputraM dhana~njayaH || 83||

sa ChinnadhanvA bhImena dhana~njayasharAhataH |
karNo bhImAdapAyAsIdrathena mahatA drutam || 84||

bhImo.api sAtyakervAhaM samAruhya nararShabhaH |
anvayAdbhrAtaraM sa~Nkhye pANDavaM savyasAchinam || 85||

tataH karNaM samuddishya tvaramANo dhana~njayaH |
nArAchaM krodhatAmrAkShaH praiShInmRRityumivAntakaH || 86||

sa garutmAnivAkAshe prArthayanbhujagottamam |
nArAcho.abhyapatatkarNaM tUrNaM gANDIvachoditaH || 87||

tamantarikShe nArAchaM drauNishchichCheda patriNA |
dhana~njayabhayAtkarNamujjihIrShurmahArathaH || 88||

tato drauNiM chatuHShaShTyA vivyAdha kupito.arjunaH |
shilImukhairmahArAja mA gAstiShTheti chAbravIt || 89||

sa tu mattagajAkIrNamanIkaM rathasa~Nkulam |
tUrNamabhyAvishaddrauNirdhana~njayasharArditaH || 90||

tataH suvarNapRRiShThAnAM dhanuShAM kUjatAM raNe |
shabdaM gANDIvaghoSheNa kaunteyo.abhyabhavadbalI || 91||

dhana~njayastathA yAntaM pRRiShThato drauNimabhyayAt |
nAtidIrghamivAdhvAnaM sharaiH santrAsayanbalam || 92||

vidArya dehAnnArAchairnaravAraNavAjinAm |
ka~NkabarhiNavAsobhirbalaM vyadhamadarjunaH || 93||

tadbalaM bharatashreShTha savAjidvipamAnavam |
pAkashAsanirAyastaH pArthaH saMnijaghAna ha || 94||

\hrule

\medskip
                  115
\medskip

dhRRitarAShTra uvAcha||

ahanyahani me dIptaM yashaH patati sa~njaya |
hatA me bahavo yodhA manye kAlasya paryayam || 1||

dhana~njayastu sa~NkruddhaH praviShTo mAmakaM balam |
rakShitaM droNakarNAbhyAmapraveshyaM surairapi || 2||

tAbhyAmUrjitavIryAbhyAmApyAyitaparAkramaH |
sahitaH kRRiShNabhImAbhyAM shinInAmRRiShabheNa cha || 3||

tadA prabhRRiti mA shoko dahatyagnirivAshayam |
grastAnhi pratipashyAmi bhUmipAlAnsasaindhavAn || 4||

apriyaM sumahatkRRitvA sindhurAjaH kirITinaH |
chakShurviShayamApannaH kathaM muchyeta jIvitaH || 5||

anumAnAchcha pashyAmi nAsti sa~njaya saindhavaH |
yuddhaM tu tadyathA vRRittaM tanmamAchakShva pRRichChataH || 6||

yachcha vikShobhya mahatIM senAM sa.nloDya chAsakRRit |
ekaH praviShTaH sa~Nkruddho nalinImiva ku~njaraH || 7||

tasya vRRiShNipravIrasya brUhi yuddhaM yathAtatham |
dhana~njayArthe yattasya kushalo hyasi sa~njaya || 8||

sa~njaya uvAcha||

tathA tu vaikartanapIDitaM taM  bhImaM prayAntaM puruShapravIram |
samIkShya rAjannaravIramadhye  shinipravIro.anuyayau rathena || 9||

nadanyathA vajradharastapAnte  jvalanyathA jaladAnte cha sUryaH |
nighnannamitrAndhanuShA dRRiDhena  sa~Nkampaya.nstava putrasya senAm || 10||

taM yAntamashvai rajataprakAshai rAyodhane naravIraM charantam |
nAshaknuvanvArayituM tvadIyAH  sarve rathA bhArata mAdhavAgryam || 11||

amarShapUrNastvanivRRittayodhI  sharAsanI kA~nchanavarmadhArI |
alambusaH sAtyakiM mAdhavAgrya mavArayadrAjavaro.abhipatya || 12||

tayorabhUdbhArata samprahAra stathAgato naiva babhUva kashchit |
praikShanta evAhavashobhinau tau  yodhAstvadIyAshcha pare cha sarve || 13||

avidhyadenaM dashabhiH pRRiShatkai ralambuso rAjavaraH prasahya |
anAgatAneva tu tAnpRRiShatkAM shchichCheda bANaiH shinipu~Ngavo.api || 14||

punaH sa bANaistribhiragnikalpai rAkarNapUrNairnishitaiH supu~NkhaiH |
vivyAdha dehAvaraNaM vidArya  te sAtyakerAvivishuH sharIram || 15||

taiH kAyamasyAgnyanilaprabhAvai rvidArya bANairaparairjvaladbhiH |
AjaghnivA.nstAnrajataprakAshA nashvA.nshchaturbhishchaturaH prasahya || 16||

tathA tu tenAbhihatastarasvI  naptA shineshchakradharaprabhAvaH |
alambusasyottamavegavadbhi rhayA.nshchaturbhirnijaghAna bANaiH || 17||

athAsya sUtasya shiro nikRRitya  bhallena kAlAnalasaMnibhena |
sakuNDalaM pUrNashashiprakAshaM  bhrAjiShNu vaktraM nichakarta dehAt || 18||

nihatya taM pArthivaputrapautraM  sa~Nkhye madhUnAmRRiShabhaH pramAthI |
tato.anvayAdarjunameva vIraH  sainyAni rAja.nstava saMnivArya || 19||

anvAgataM vRRiShNivaraM samIkShya  tathArimadhye parivartamAnam |
ghnantaM kurUNAmiShubhirbalAni  punaH punarvAyurivAbhrapUgAn || 20||

tato.avahansaindhavAH sAdhu dAntA  gokShIrakundenduhimaprakAshAH |
suvarNajAlAvatatAH sadashvA  yato yataH kAmayate nRRisiMhaH || 21||

athAtmajAste sahitAbhipetu ranye cha yodhAstvaritAstvadIyAH |
kRRitvA mukhaM bhArata yodhamukhyaM  duHshAsanaM tvatsutamAjamIDha || 22||

te sarvataH samparivArya sa~Nkhye  shaineyamAjaghnuranIkasAhAH |
sa chApi tAnpravaraH sAtvatAnAM  nyavArayadbANajAlena vIraH || 23||

nivArya tA.nstUrNamamitraghAtI  naptA shineH patribhiragnikalpaiH |
duHshAsanasyApi jaghAna vAhA nudyamya bANAsanamAjamIDha || 24||

\hrule

\medskip
                  116
\medskip

sa~njaya uvAcha||

tamudyataM mahAbAhuM duHshAsanarathaM prati |
tvaritaM tvaraNIyeShu dhana~njayahitaiShiNam || 1||

trigartAnAM maheShvAsAH suvarNavikRRitadhvajAH |
senAsamudramAviShTamAnartaM paryavArayan || 2||

athainaM rathava.nshena sarvataH saMnivArya te |
avAkira~nsharavrAtaiH kruddhAH paramadhanvinaH || 3||

ajayadrAjaputrA.nstAnyatamAnAnmahAraNe |
ekaH pa~nchAshataM shatrUnsAtyakiH satyavikramaH || 4||

samprApya bhAratImadhyaM talaghoShasamAkulam |
asishaktigadApUrNamaplavaM salilaM yathA || 5||

tatrAdbhutamapashyAma shaineyacharitaM raNe |
pratIchyAM dishi taM dRRiShTvA prAchyAM pashyAma lAghavAt || 6||

udIchIM dakShiNAM prAchIM pratIchIM prasRRitastathA |
nRRityannivAcharachChUro yathA rathashataM tathA || 7||

taddRRiShTvA charitaM tasya siMhavikrAntagAminaH |
trigartAH saMnyavartanta santaptAH svajanaM prati || 8||

tamanye shUrasenAnAM shUrAH sa~Nkhye nyavArayan |
niyachChantaH sharavrAtairmattaM dvipamivA~NkushaiH || 9||

tAnnyavArayadAyastAnmuhUrtamiva sAtyakiH |
tataH kali~Ngairyuyudhe so.achintyabalavikramaH || 10||

tAM cha senAmatikramya kali~NgAnAM duratyayAm |
atha pArthaM mahAbAhurdhana~njayamupAsadat || 11||

taranniva jale shrAnto yathA sthalamupeyivAn |
taM dRRiShTvA puruShavyAghraM yuyudhAnaH samAshvasat || 12||

tamAyAntamabhiprekShya keshavo.arjunamabravIt |
asAvAyAti shaineyastava pArtha padAnugaH || 13||

eSha shiShyaH sakhA chaiva tava satyaparAkramaH |
sarvAnyodhA.nstRRiNIkRRitya vijigye puruSharShabhaH || 14||

eSha kauravayodhAnAM kRRitvA ghoramupadravam |
tava prANaiH priyataraH kirITinneti sAtyakiH || 15||

eSha droNaM tathA bhojaM kRRitavarmANameva cha |
kadarthIkRRitya vishikhaiH phalgunAbhyeti sAtyakiH || 16||

dharmarAjapriyAnveShI hatvA yodhAnvarAnvarAn |
shUrashchaiva kRRitAstrashcha phalgunAbhyeti sAtyakiH || 17||

kRRitvA suduShkaraM karma sainyamadhye mahAbalaH |
tava darshanamanvichChanpANDavAbhyeti sAtyakiH || 18||

bahUnekarathenAjau yodhayitvA mahArathAn |
AchAryapramukhAnpArtha AyAtyeSha hi sAtyakiH || 19||

svabAhubalamAshritya vidArya cha varUthinIm |
preShito dharmaputreNa parthaiSho.abhyeti sAtyakiH || 20||

yasya nAsti samo yodhaH kauraveShu katha~nchana |
so.ayamAyAti kaunteya sAtyakiH satyavikramaH || 21||

kurusainyAdvimukto vai siMho madhyAdgavAmiva |
nihatya bahulAH senAH pArthaiSho.abhyeti sAtyakiH || 22||

eSha rAjasahasrANAM vaktraiH pa~NkajasaMnibhaiH |
AstIrya vasudhAM pArtha kShipramAyAti sAtyakiH || 23||

eSha duryodhanaM jitvA bhrAtRRibhiH sahitaM raNe |
nihatya jalasandhaM cha kShipramAyAti sAtyakiH || 24||

rudhiraughavatIM kRRitvA nadIM shoNitakardamAm |
tRRiNavannyasya kauravyAneSha AyAti sAtyakiH || 25||

tato.aprahRRiShTaH kaunteyaH keshavaM vAkyamabravIt |
na me priyaM mahAbAho yanmAmabhyeti sAtyakiH || 26||

na hi jAnAmi vRRittAntaM dharmarAjasya keshava |
sAtvatena vihInaH sa yadi jIvati vA na vA || 27||

etena hi mahAbAho rakShitavyaH sa pArthivaH |
tameSha kathamutsRRijya mama kRRiShNa padAnugaH || 28||

rAjA droNAya chotsRRiShTaH saindhavashchAnipAtitaH |
pratyudyAtashcha shaineyameSha bhUrishravA raNe || 29||

so.ayaM gurutaro bhAraH saindhavAnme samAhitaH |
j~nAtavyashcha hi me rAjA rakShitavyashcha sAtyakiH || 30||

jayadrathashcha hantavyo lambate cha divAkaraH |
shrAntashchaiSha mahAbAhuralpaprANashcha sAmpratam || 31||

parishrAntA hayAshchAsya hayayantA cha mAdhava |
na cha bhUrishravAH shrAntaH sasahAyashcha keshava || 32||

apIdAnIM bhavedasya kShemamasminsamAgame |
kachchinna sAgaraM tIrtvA sAtyakiH satyavikramaH || 33||

goShpadaM prApya sIdeta mahaujAH shinipu~NgavaH || 33||

api kauravamukhyena kRRitAstreNa mahAtmanA |
sametya bhUrishravasA svastimAnsAtyakirbhavet || 34||

vyatikramamimaM manye dharmarAjasya keshava |
AchAryAdbhayamutsRRijya yaH preShayati sAtyakim || 35||

grahaNaM dharmarAjasya khagaH shyena ivAmiSham |
nityamAsha.nsate droNaH kachchitsyAtkushalI nRRipaH || 36||

\hrule

\medskip
                  117
\medskip

sa~njaya uvAcha||

tamApatantaM samprekShya sAtvataM yuddhadurmadam |
krodhAdbhUrishravA rAjansahasA samupAdravat || 1||

tamabravInmahAbAhuH kauravyaH shinipu~Ngavam |
adya prApto.asi diShTyA me chakShurviShayamityuta || 2||

chirAbhilaShitaM kAmamadya prApsyAmi sa.nyuge |
na hi me mokShyase jIvanyadi notsRRijase raNam || 3||

adya tvAM samare hatvA nityaM shUrAbhimAninam |
nandayiShyAmi dAshArha kururAjaM suyodhanam || 4||

adya madbANanirdagdhaM patitaM dharaNItale |
drakShyatastvAM raNe vIrau sahitau keshavArjunau || 5||

adya dharmasuto rAjA shrutvA tvAM nihataM mayA |
savrIDo bhavitA sadyo yenAsIha praveshitaH || 6||

adya me vikramaM pArtho vij~nAsyati dhana~njayaH |
tvayi bhUmau vinihate shayAne rudhirokShite || 7||

chirAbhilaShito hyadya tvayA saha samAgamaH |
purA devAsure yuddhe shakrasya balinA yathA || 8||

adya yuddhaM mahAghoraM tava dAsyAmi sAtvata |
tato j~nAsyasi tattvena madvIryabalapauruSham || 9||

adya sa.nyamanIM yAtA mayA tvaM nihato raNe |
yathA rAmAnujenAjau rAvaNirlakShmaNena vai || 10||

adya kRRiShNashcha pArthashcha dharmarAjashcha mAdhava |
hate tvayi nirutsAhA raNaM tyakShyantyasa.nshayam || 11||

adya te.apachitiM kRRitvA shitairmAdhava sAyakaiH |
tatstriyo nandayiShyAmi ye tvayA nihatA raNe || 12||

chakShurviShayasamprApto na tvaM mAdhava mokShyase |
siMhasya viShayaM prApto yathA kShudramRRigastathA || 13||

yuyudhAnastu taM rAjanpratyuvAcha hasanniva |
kauraveya na santrAso vidyate mama sa.nyuge || 14||

sa mAM nihanyAtsa~NgrAme yo mAM kuryAnnirAyudham |
samAstu shAshvatIrhanyAdyo mAM hanyAddhi sa.nyuge || 15||

kiM mRRiShoktena bahunA karmaNA tu samAchara |
shAradasyeva meghasya garjitaM niShphalaM hi te || 16||

shrutvaitadgarjitaM vIra hAsyaM hi mama jAyate |
chirakAlepsitaM loke yuddhamadyAstu kaurava || 17||

tvarate me matistAta tvayi yuddhAbhikA~NkShiNi |
nAhatvA saMnivartiShye tvAmadya puruShAdhama || 18||

anyonyaM tau tadA vAgbhistakShantau narapu~Ngavau |
jighA.nsU paramakruddhAvabhijaghnaturAhave || 19||

sametau tau naravyAghrau shuShmiNau spardhinau raNe |
dviradAviva sa~Nkruddhau vAshitArthe madotkaTau || 20||

bhUrishravAH sAtyakishcha vavarShaturari.ndamau |
sharavarShANi bhImAni meghAviva parasparam || 21||

saumadattistu shaineyaM prachChAdyeShubhirAshugaiH |
jighA.nsurbharatashreShTha vivyAdha nishitaiH sharaiH || 22||

dashabhiH sAtyakiM viddhvA saumadattirathAparAn |
mumocha nishitAnbANA~njighA.nsuH shinipu~Ngavam || 23||

tAnasya vishikhA.nstIkShNAnantarikShe vishAM pate |
aprAptAnastramAyAbhiragrasatsAtyakiH prabho || 24||

tau pRRithakSharavarShAbhyAmavarShetAM parasparam |
uttamAbhijanau vIrau kuruvRRiShNiyashaskarau || 25||

tau nakhairiva shArdUlau dantairiva mahAdvipau |
rathashaktibhiranyonyaM vishikhaishchApyakRRintatAm || 26||

nirbhidantau hi gAtrANi vikSharantau cha shoNitam |
vyaShTambhayetAmanyonyaM prANadyUtAbhidevinau || 27||

evamuttamakarmANau kuruvRRiShNiyashaskarau |
parasparamayudhyetAM vAraNAviva yUthapau || 28||

tAvadIrgheNa kAlena brahmalokapuraskRRitau |
jigIShantau paraM sthAnamanyonyamabhijaghnatuH || 29||

sAtyakiH saumadattishcha sharavRRiShTyA parasparam |
hRRiShTavaddhArtarAShTrANAM pashyatAmabhyavarShatAm || 30||

sampraikShanta janAstatra yudhyamAnau yudhAM patI |
yUthapau vAshitAhetoH prayuddhAviva ku~njarau || 31||

anyonyasya hayAnhatvA dhanuShI vinikRRitya cha |
virathAvasiyuddhAya sameyAtAM mahAraNe || 32||

ArShabhe charmaNI chitre pragRRihya vipule shubhe |
vikoshau chApyasI kRRitvA samare tau vicheratuH || 33||

charantau vividhAnmArgAnmaNDalAni cha bhAgashaH |
muhurAjaghnatuH kruddhAvanyonyamarimardanau || 34||

sakhaDgau chitravarmANau saniShkA~NgadabhUShaNau |
raNe raNotkaTau rAjannanyonyaM paryakarShatAm || 35||

muhUrtamiva rAjendra parikRRiShya parasparam |
pashyatAM sarvasainyAnAM vIrAvAshvasatAM punaH || 36||

asibhyAM charmaNI shubhre vipule cha sharAvare |
nikRRitya puruShavyAghrau bAhuyuddhaM prachakratuH || 37||

vyUDhoraskau dIrghabhujau niyuddhakushalAvubhau |
bAhubhiH samasajjetAmAyasaiH parighairiva || 38||

tayorAsanbhujAghAtA nigrahapragrahau tathA |
shikShAbalasamudbhUtAH sarvayodhapraharShaNAH || 39||

tayornRRivarayo rAjansamare yudhyamAnayoH |
bhImo.abhavanmahAshabdo vajraparvatayoriva || 40||

dvipAviva viShANAgraiH shRRi~Ngairiva maharShabhau |
yuyudhAte mahAtmAnau kurusAtvatapu~Ngavau || 41||

kShINAyudhe sAtvate yudhyamAne  tato.abravIdarjunaM vAsudevaH |
pashyasvainaM virathaM yudhyamAnaM  raNe ketuM sarvadhanurdharANAm || 42||

praviShTo bhAratIM senAM tava pANDava pRRiShThataH |
yodhitashcha mahAvIryaiH sarvairbhArata bhArataiH || 43||

parishrAnto yudhAM shreShThaH samprApto bhUridakShiNam |
yuddhakA~NkShiNamAyAntaM naitatsamamivArjuna || 44||

tato bhUrishravAH kruddhaH sAtyakiM yuddhadurmadam |
udyamya nyahanadrAjanmatto mattamiva dvipam || 45||

rathasthayordvayoryuddhe kruddhayoryodhamukhyayoH |
keshavArjunayo rAjansamare prekShamANayoH || 46||

atha kRRiShNo mahAbAhurarjunaM pratyabhAShata |
pashya vRRiShNyandhakavyAghraM saumadattivashaM gatam || 47||

parishrAntaM gataM bhUmau kRRitvA karma suduShkaram |
tavAntevAsinaM shUraM pAlayArjuna sAtyakim || 48||

na vashaM yaj~nashIlasya gachChedeSha varArihan |
tvatkRRite puruShavyAghra tadAshu kriyatAM vibho || 49||

athAbravIddhRRiShTamanA vAsudevaM dhana~njayaH |
pashya vRRiShNipravIreNa krIDantaM kurupu~Ngavam || 50||

mahAdvipeneva vane mattena hariyUthapam || 50||

hAhAkAro mahAnAsItsainyAnAM bharatarShabha |
yadudyamya mahAbAhuH sAtyakiM nyahanadbhuvi || 51||

sa siMha iva mAta~NgaM vikarShanbhUridakShiNaH |
vyarochata kurushreShThaH sAtvatapravaraM yudhi || 52||

atha koshAdviniShkRRiShya khaDgaM bhUrishravA raNe |
mUrdhajeShu nijagrAha padA chorasyatADayat || 53||

tathA tu parikRRiShyantaM dRRiShTvA sAtvatamAhave |
vAsudevastato rAjanbhUyo.arjunamabhAShata || 54||

pashya vRRiShNyandhakavyAghraM saumadattivashaM gatam |
tava shiShyaM mahAbAho dhanuShyanavaraM tvayA || 55||

asatyo vikramaH pArtha yatra bhUrishravA raNe |
visheShayati vArShNeyaM sAtyakiM satyavikramam || 56||

evamukto mahAbAhurvAsudevena pANDavaH |
manasA pUjayAmAsa bhUrishravasamAhave || 57||

vikarShansAtvatashreShThaM krIDamAna ivAhave |
saMharShayati mAM bhUyaH kurUNAM kIrtivardhanaH || 58||

pravaraM vRRiShNivIrANAM yanna hanyAddhi sAtyakim |
mahAdvipamivAraNye mRRigendra iva karShati || 59||

evaM tu manasA rAjanpArthaH sampUjya kauravam |
vAsudevaM mahAbAhurarjunaH pratyabhAShata || 60||

saindhavAsaktadRRiShTitvAnnainaM pashyAmi mAdhava |
eSha tvasukaraM karma yAdavArthe karomyaham || 61||

ityuktvA vachanaM kurvanvAsudevasya pANDavaH |
sakhaDgaM yaj~nashIlasya patriNA bAhumachChinat || 62||

\hrule

\medskip
                  118
\medskip

sa~njaya uvAcha||

sa bAhurapatadbhUmau sakhaDgaH sashubhA~NgadaH |
AdadhajjIvalokasya duHkhamuttamamuttamaH || 1||

prahariShyanhRRito bAhuradRRishyena kirITinA |
vegenAbhyapatadbhUmau pa~nchAsya iva pannagaH || 2||

sa moghaM kRRitamAtmAnaM dRRiShTvA pArthena kauravaH |
utsRRijya sAtyakiM krodhAdgarhayAmAsa pANDavam || 3||

nRRisha.nsaM bata kaunteya karmedaM kRRitavAnasi |
apashyato viShaktasya yanme bAhumachichChidaH || 4||

kiM nu vakShyasi rAjAnaM dharmaputraM yudhiShThiram |
kiM kurvANo mayA sa~Nkhye hato bhUrishravA iti || 5||

idamindreNa te sAkShAdupadiShTaM mahAtmanA |
astraM rudreNa vA pArtha droNenAtha kRRipeNa vA || 6||

nanu nAma svadharmaj~nastvaM loke.abhyadhikaH paraiH |
ayudhyamAnasya kathaM raNe prahRRitavAnasi || 7||

na pramattAya bhItAya virathAya prayAchate |
vyasane vartamAnAya praharanti manasvinaH || 8||

idaM tu nIchAcharitamasatpuruShasevitam |
kathamAcharitaM pArtha tvayA karma suduShkaram || 9||

AryeNa sukaraM hyAhurAryakarma dhana~njaya |
anAryakarma tvAryeNa suduShkarataraM bhuvi || 10||

yeShu yeShu naraH pArtha yatra yatra cha vartate |
Ashu tachChIlatAmeti tadidaM tvayi dRRishyate || 11||

kathaM hi rAjava.nshyastvaM kauraveyo visheShataH |
kShatradharmAdapakrAntaH suvRRittashcharitavrataH || 12||

idaM tu yadatikShudraM vArShNeyArthe kRRitaM tvayA |
vAsudevamataM nUnaM naitattvayyupapadyate || 13||

ko hi nAma pramattAya pareNa saha yudhyate |
IdRRishaM vyasanaM dadyAdyo na kRRiShNasakho bhavet || 14||

vrAtyAH sa.nshliShTakarmANaH prakRRityaiva vigarhitAH |
vRRiShNyandhakAH kathaM pArtha pramANaM bhavatA kRRitAH || 15||

evamuktvA mahAbAhuryUpaketurmahAyashAH |
yuyudhAnaM parityajya raNe prAyamupAvishat || 16||

sharAnAstIrya savyena pANinA puNyalakShaNaH |
yiyAsurbrahmalokAya prANAnprANeShvathAjuhot || 17||

sUrye chakShuH samAdhAya prasannaM salile manaH |
dhyAyanmahopaniShadaM yogayukto.abhavanmuniH || 18||

tataH sa sarvasenAyAM janaH kRRiShNadhana~njayau |
garhayAmAsa taM chApi shasha.nsa puruSharShabham || 19||

nindyamAnau tathA kRRiShNau nochatuH ki~nchidapriyam |
prashasyamAnashcha tathA nAhRRiShyadyUpaketanaH || 20||

tA.nstathA vAdino rAjanputrA.nstava dhana~njayaH |
amRRiShyamANo manasA teShAM tasya cha bhAShitam || 21||

asa~NkruddhamanA vAchA smArayanniva bhArata |
uvAcha pANDutanayaH sAkShepamiva phalgunaH || 22||

mama sarve.api rAjAno jAnantyetanmahAvratam |
na shakyo mAmako hantuM yo me syAdbANagochare || 23||

yUpaketo samIkShya tvaM na mAM garhitumarhasi |
na hi dharmamavij~nAya yuktaM garhayituM param || 24||

Attashastrasya hi raNe vRRiShNivIraM jighA.nsataH |
yadahaM bAhumachChaitsaM na sa dharmo vigarhitaH || 25||

nyastashastrasya bAlasya virathasya vivarmaNaH |
abhimanyorvadhaM tAta dhArmikaH ko na pUjayet || 26||

evamuktastu pArthena shirasA bhUmimaspRRishat |
pANinA chaiva savyena prAhiNodasya dakShiNam || 27||

etatpArthasya tu vachastataH shrutvA mahAdyutiH |
yUpaketurmahArAja tUShNImAsIdavA~NmukhaH || 28||

arjuna uvAcha||

yA prItirdharmarAje me bhIme cha vadatAM vare |
nakule sahadeve cha sA me tvayi shalAgraja || 29||

mayA tu samanuj~nAtaH kRRiShNena cha mahAtmanA |
gachCha puNyakRRitA.NllokA~nshibiraushInaro yathA || 30||

sa~njaya uvAcha||

tata utthAya shaineyo vimuktaH saumadattinA |
khaDgamAdAya chichChitsuH shirastasya mahAtmanaH || 31||

nihataM pANDuputreNa pramattaM bhUridakShiNam |
iyeSha sAtyakirhantuM shalAgrajamakalmaSham || 32||

nikRRittabhujamAsInaM Chinnahastamiva dvipam |
kroshatAM sarvasainyAnAM nindyamAnaH sudurmanAH || 33||

vAryamANaH sa kRRiShNena pArthena cha mahAtmanA |
bhImena chakrarakShAbhyAmashvatthAmnA kRRipeNa cha || 34||

karNena vRRiShasenena saindhavena tathaiva cha |
vikroshatAM cha sainyAnAmavadhIttaM yatavratam || 35||

prAyopaviShTAya raNe pArthena ChinnabAhave |
sAtyakiH kauravendrAya khaDgenApAharachChiraH || 36||

nAbhyanandanta tatsainyAH sAtyakiM tena karmaNA |
arjunena hataM pUrvaM yajjaghAna kurUdvaham || 37||

sahasrAkShasamaM tatra siddhachAraNamAnavAH |
bhUrishravasamAlokya yuddhe prAyagataM hatam || 38||

apUjayanta taM devA vismitAstasya karmabhiH |
pakShavAdA.nshcha bahushaH prAvada.nstasya sainikAH || 39||

na vArShNeyasyAparAdho bhavitavyaM hi tattathA |
tasmAnmanyurna vaH kAryaH krodho duHkhakaro nRRiNAm || 40||

hantavyashchaiSha vIreNa nAtra kAryA vichAraNA |
vihito hyasya dhAtraiva mRRityuH sAtyakirAhave || 41||

sAtyakiruvAcha||

na hantavyo na hantavya iti yanmAM prabhAShatha |
dharmavAdairadharmiShThA dharmaka~nchukamAsthitAH || 42||

yadA bAlaH subhadrAyAH sutaH shastravinAkRRitaH |
yuShmAbhirnihato yuddhe tadA dharmaH kva vo gataH || 43||

mayA tvetatpratij~nAtaM kShepe kasmi.nshchideva hi |
yo mAM niShpiShya sa~NgrAme jIvanhanyAtpadA ruShA || 44||

sa me vadhyo bhavechChatruryadyapi syAnmunivrataH || 44||

cheShTamAnaM pratIghAte sabhujaM mAM sachakShuShaH |
manyadhvaM mRRitamityevametadvo buddhilAghavam || 45||

yukto hyasya pratIghAtaH kRRito me kurupu~NgavAH || 45||

yattu pArthena matsnehAtsvAM pratij~nAM cha rakShatA |
sakhaDgo.asya hRRito bAhuretenaivAsmi va~nchitaH || 46||

bhavitavyaM cha yadbhAvi daivaM cheShTayatIva cha |
so.ayaM hato vimarde.asminkimatrAdharmacheShTitam || 47||

api chAyaM purA gItaH shloko vAlmIkinA bhuvi |
pIDAkaramamitrANAM yatsyAtkartavyameva tat || 48||

sa~njaya uvAcha||

evamukte mahArAja sarve kauravapANDavAH |
na sma ki~nchidabhAShanta manasA samapUjayan || 49||

mantrairhi pUtasya mahAdhvareShu  yashasvino bhUrisahasradasya |
munerivAraNyagatasya tasya  na tatra kashchidvadhamabhyanandat || 50||

sunIlakeshaM varadasya tasya  shUrasya pArAvatalohitAkSham |
ashvasya medhyasya shiro nikRRittaM  nyastaM havirdhAnamivottareNa || 51||

sa tejasA shastrahatena pUto  mahAhave dehavaraM visRRijya |
AkrAmadUrdhvaM varado varArho  vyAvRRitya dharmeNa pareNa rodasI || 52||

\hrule

\medskip
                  119
\medskip

dhRRitarAShTra uvAcha||

ajito droNarAdheyavikarNakRRitavarmabhiH |
tIrNaH sainyArNavaM vIraH pratishrutya yudhiShThire || 1||

sa kathaM kauraveyeNa samareShvanivAritaH |
nigRRihya bhUrishravasA balAdbhuvi nipAtitaH || 2||

sa~njaya uvAcha||

shRRiNu rAjannihotpattiM shaineyasya yathA purA |
yathA cha bhUrishravaso yatra te sa.nshayo nRRipa || 3||

atreH putro.abhavatsomaH somasya tu budhaH smRRitaH |
budhasyAsInmahendrAbhaH putra ekaH purUravAH || 4||

purUravasa Ayustu AyuSho nahuShaH smRRitaH |
nahuShasya yayAtistu rAjarShirdevasaMmitaH || 5||

yayAterdevayAnyAM tu yadurjyeShTho.abhavatsutaH |
yadorabhUdanvavAye devamIDha iti shrutaH || 6||

yAdavastasya cha sutaH shUrastrailokyasaMmataH |
shUrasya shaurirnRRivaro vasudevo mahAyashAH || 7||

dhanuShyanavaraH shUraH kArtavIryasamo yudhi |
tadvIryashchApi tatraiva kule shinirabhUnnRRipaH || 8||

etasminneva kAle tu devakasya mahAtmanaH |
duhituH svaya.nvare rAjansarvakShatrasamAgame || 9||

tatra vai devakIM devIM vasudevArthamAptavAn |
nirjitya pArthivAnsarvAnrathamAropayachChiniH || 10||

tAM dRRiShTvA devakIM shaure rathasthAM puruSharShabhaH |
nAmRRiShyata mahAtejAH somadattaH shinernRRipa || 11||

tayoryuddhamabhUdrAjandinArdhaM chitramadbhutam |
bAhuyuddhaM subalinoH shakraprahrAdayoriva || 12||

shininA somadattastu prasahya bhuvi pAtitaH |
asimudyamya kesheShu pragRRihya cha padA hataH || 13||

madhye rAjasahasrANAM prekShakANAM samantataH |
kRRipayA cha punastena jIveti sa visarjitaH || 14||

tadavasthaH kRRitastena somadatto.atha mAriSha |
prasAdayanmahAdevamamarShavashamAsthitaH || 15||

tasya tuShTo mahAdevo varANAM varadaH prabhuH |
vareNa ChandayAmAsa sa tu vavre varaM nRRipaH || 16||

putramichChAmi bhagavanyo nihanyAchChineH sutam |
madhye rAjasahasrANAM padA hanyAchcha sa.nyuge || 17||

tasya tadvachanaM shrutvA somadattasya pArthiva |
evamastviti tatroktvA sa devo.antaradhIyata || 18||

sa tena varadAnena labdhavAnbhUridakShiNam |
nyapAtayachcha samare saumadattiH shineH sutam || 19||

etatte kathitaM rAjanyanmAM tvaM paripRRichChasi |
na hi shakyA raNe jetuM sAtvatA manujarShabha || 20||

labdhalakShyAshcha sa~NgrAme bahavashchitrayodhinaH |
devadAnavagandharvAnvijetAro hyavismitAH || 21||

svavIryavijaye yuktA naite paraparigrahAH || 21||

na tulyaM vRRiShNibhiriha dRRishyate ki~nchana prabho |
bhUtaM bhavyaM bhaviShyachcha balena bharatarShabha || 22||

na j~nAtimavamanyante vRRiddhAnAM shAsane ratAH |
na devAsuragandharvA na yakShoragarAkShasAH || 23||

jetAro vRRiShNivIrANAM na punarmAnuShA raNe || 23||

brahmadravye gurudravye j~nAtidravye.apyahi.nsakAH |
eteShAM rakShitArashcha ye syuH kasyA~nchidApadi || 24||

arthavanto na chotsiktA brahmaNyAH satyavAdinaH |
samarthAnnAvamanyante dInAnabhyuddharanti cha || 25||

nityaM devaparA dAntA dAtArashchAvikatthanAH |
tena vRRiShNipravIrANAM chakraM na pratihanyate || 26||

api meruM vahetkashchittaredvA makarAlayam |
na tu vRRiShNipravIrANAM sametyAntaM vrajennRRipa || 27||

etatte sarvamAkhyAtaM yatra te sa.nshayo vibho |
kururAja narashreShTha tava hyapanayo mahAn || 28||

\hrule

\medskip
                  120
\medskip

dhRRitarAShTra uvAcha||

tadavasthe hate tasminbhUrishravasi kaurave |
yathA bhUyo.abhavadyuddhaM tanmamAchakShva sa~njaya || 1||

sa~njaya uvAcha||

bhUrishravasi sa~NkrAnte paralokAya bhArata |
vAsudevaM mahAbAhurarjunaH samachUchudat || 2||

chodayAshvAnbhRRishaM kRRiShNa yato rAjA jayadrathaH |
astameti mahAbAho tvaramANo divAkaraH || 3||

etaddhi puruShavyAghra mahadabhyudyataM mayA |
kAryaM sa.nrakShyate chaiSha kurusenAmahArathaiH || 4||

nAstameti yathA sUryo yathA satyaM bhavedvachaH |
chodayAshvA.nstathA kRRiShNa yathA hanyAM jayadratham || 5||

tataH kRRiShNo mahAbAhU rajatapratimAnhayAn |
hayaj~nashchodayAmAsa jayadratharathaM prati || 6||

taM prayAntamamogheShumutpatadbhirivAshugaiH |
tvaramANA mahArAja senAmukhyAH samAvrajan || 7||

duryodhanashcha karNashcha vRRiShaseno.atha madrarAT |
ashvatthAmA kRRipashchaiva svayameva cha saindhavaH || 8||

samAsAdya tu bIbhatsuH saindhavaM pramukhe sthitam |
netrAbhyAM krodhadIptAbhyAM sampraikShannirdahanniva || 9||

tato duryodhano rAjA rAdheyaM tvarito.abravIt |
arjunaM vIkShya sa.nyAntaM jayadratharathaM prati || 10||

ayaM sa vaikartana yuddhakAlo  vidarshayasvAtmabalaM mahAtman |
yathA na vadhyeta raNe.arjunena  jayadrathaH karNa tathA kuruShva || 11||

alpAvashiShTaM divasaM nRRivIra  vighAtayasvAdya ripuM sharaughaiH |
dinakShayaM prApya narapravIra  dhruvaM hi naH karNa jayo bhaviShyati || 12||

saindhave rakShyamANe tu sUryasyAstamayaM prati |
mithyApratij~naH kaunteyaH pravekShyati hutAshanam || 13||

anarjunAyAM cha bhuvi muhUrtamapi mAnada |
jIvituM notsaheranvai bhrAtaro.asya sahAnugAH || 14||

vinaShTaiH pANDaveyaishcha sashailavanakAnanAm |
vasundharAmimAM karNa bhokShyAmo hatakaNTakAm || 15||

daivenopahataH pArtho viparItashcha mAnada |
kAryAkAryamajAnanvai pratij~nAM kRRitavAnraNe || 16||

nUnamAtmavinAshAya pANDavena kirITinA |
pratij~neyaM kRRitA karNa jayadrathavadhaM prati || 17||

kathaM jIvati durdharShe tvayi rAdheya phalgunaH |
anasta~Ngata Aditye hanyAtsaindhavakaM nRRipam || 18||

rakShitaM madrarAjena kRRipeNa cha mahAtmanA |
jayadrathaM raNamukhe kathaM hanyAddhana~njayaH || 19||

drauNinA rakShyamANaM cha mayA duHshAsanena cha |
kathaM prApsyati bIbhatsuH saindhavaM kAlachoditaH || 20||

yudhyante bahavaH shUrA lambate cha divAkaraH |
sha~Nke jayadrathaM pArtho naiva prApsyati mAnada || 21||

sa tvaM karNa mayA sArdhaM shUraishchAnyairmahArathaiH |
yudhyasva yatnamAsthAya paraM pArthena sa.nyuge || 22||

evamuktastu rAdheyastava putreNa mAriSha |
duryodhanamidaM vAkyaM pratyuvAcha kurUttamam || 23||

dRRiDhalakShyeNa shUreNa bhImasenena dhanvinA |
bhRRishamudvejitaH sa~Nkhye sharajAlairanekashaH || 24||

sthAtavyamiti tiShThAmi raNe samprati mAnada |
naivA~Ngami~Ngati ki~nchinme santaptasya raNeShubhiH || 25||

yotsyAmi tu tathA rAja~nshaktyAhaM parayA raNe |
yathA pANDavamukhyo.asau na haniShyati saindhavam || 26||

na hi me yudhyamAnasya sAyakA.nshchAsyataH shitAn |
saindhavaM prApsyate vIraH savyasAchI dhana~njayaH || 27||

yattu shaktimatA kAryaM satataM hitakAriNA |
tatkariShyAmi kauravya jayo daive pratiShThitaH || 28||

adya yotsye.arjunamahaM pauruShaM svaM vyapAshritaH |
tvadarthaM puruShavyAghra jayo daive pratiShThitaH || 29||

adya yuddhaM kurushreShTha mama pArthasya chobhayoH |
pashyantu sarvabhUtAni dAruNaM lomaharShaNam || 30||

karNakauravayorevaM raNe sambhAShamANayoH |
arjuno nishitairbANairjaghAna tava vAhinIm || 31||

chichCheda tIkShNAgramukhaiH shUrANAmanivartinAm |
bhujAnparighasa~NkAshAnhastihastopamAnraNe || 32||

shirA.nsi cha mahAbAhushchichCheda nishitaiH sharaiH |
hastihastAnhayagrIvA rathAkShA.nshcha samantataH || 33||

shoNitAktAnhayArohAngRRihItaprAsatomarAn |
kShuraishchichCheda bIbhatsurdvidhaikaikaM tridhaiva cha || 34||

hayavAraNamukhyAshcha prApatanta sahasrashaH |
dhvajAshChatrANi chApAni chAmarANi shirA.nsi cha || 35||

kakShamagnimivoddhUtaH pradaha.nstava vAhinIm |
achireNa mahIM pArthashchakAra rudhirottarAm || 36||

hatabhUyiShThayodhaM tatkRRitvA tava balaM balI |
AsasAda durAdharShaH saindhavaM satyavikramaH || 37||

bIbhatsurbhImasenena sAtvatena cha rakShitaH |
sa babhau bharatashreShTha jvalanniva hutAshanaH || 38||

taM tathAvasthitaM dRRiShTvA tvadIyA vIryasaMmatAH |
nAmRRiShyanta maheShvAsAH phalgunaM puruSharShabhAH || 39||

duryodhanashcha karNashcha vRRiShaseno.atha madrarAT |
ashvatthAmA kRRipashchaiva svayameva cha saindhavaH || 40||

sa.nrabdhAH saindhavasyArthe samAvRRiNvankirITinam |
nRRityantaM rathamArgeShu dhanurjyAtalanisvanaiH || 41||

sa~NgrAmakovidaM pArthaM sarve yuddhavishAradAH |
abhItAH paryavartanta vyAditAsyamivAntakam || 42||

saindhavaM pRRiShThataH kRRitvA jighA.nsanto.arjunAchyutau |
sUryAstamayamichChanto lohitAyati bhAskare || 43||

te bhujairbhogibhogAbhairdhanUMShyAyamya sAyakAn |
mumuchuH sUryarashmyAbhA~nshatashaH phalgunaM prati || 44||

tAnastAnasyamAnA.nshcha kirITI yuddhadurmadaH |
dvidhA tridhAShTadhaikaikaM ChittvA vivyAdha tAnraNe || 45||

siMhalA~NgUlaketustu darshaya~nshaktimAtmanaH |
shAradvatIsuto rAjannarjunaM pratyavArayat || 46||

sa viddhvA dashabhiH pArthaM vAsudevaM cha saptabhiH |
atiShThadrathamArgeShu saindhavaM paripAlayan || 47||

athainaM kauravashreShThAH sarva eva mahArathAH |
mahatA rathava.nshena sarvataH paryavArayan || 48||

visphArayantashchApAni visRRijantashcha sAyakAn |
saindhavaM paryarakShanta shAsanAttanayasya te || 49||

tatra pArthasya shUrasya bAhvorbalamadRRishyata |
iShUNAmakShayatvaM cha dhanuSho gANDivasya cha || 50||

astrairastrANi sa.nvArya drauNeH shAradvatasya cha |
ekaikaM navabhirbANaiH sarvAneva samarpayat || 51||

taM drauNiH pa~nchavi.nshatyA vRRiShasenashcha saptabhiH |
duryodhanashcha vi.nshatyA karNashalyau tribhistribhiH || 52||

ta enamabhigarjanto vidhyantashcha punaH punaH |
vidhunvantashcha chApAni sarvataH paryavArayan || 53||

shliShTaM tu sarvatashchakrU rathamaNDalamAshu te |
sUryAstamayamichChantastvaramANA mahArathAH || 54||

ta enamabhinardanto vidhunvAnA dhanUMShi cha |
siShichurmArgaNairghorairgiriM meghA ivAmbubhiH || 55||

te mahAstrANi divyAni tatra rAjanvyadarshayan |
dhana~njayasya gAtreShu shUrAH parighabAhavaH || 56||

hatabhUyiShThayodhaM tatkRRitvA tava balaM balI |
AsasAda durAdharShaH saindhavaM satyavikramaH || 57||

taM karNaH sa.nyuge rAjanpratyavArayadAshugaiH |
miShato bhImasenasya sAtvatasya cha bhArata || 58||

taM pArtho dashabhirbANaiH pratyavidhyadraNAjire |
sUtaputraM mahAbAhuH sarvasainyasya pashyataH || 59||

sAtvatashcha tribhirbANaiH karNaM vivyAdha mAriSha |
bhImasenastribhishchaiva punaH pArthashcha saptabhiH || 60||

tAnkarNaH prativivyAdha ShaShTyA ShaShTyA mahArathaH |
tadyuddhamabhavadrAjankarNasya bahubhiH saha || 61||

tatrAdbhutamapashyAma sUtaputrasya mAriSha |
yadekaH samare kruddhastrInrathAnparyavArayat || 62||

phalgunastu mahAbAhuH karNaM vaikartanaM raNe |
sAyakAnAM shatenaiva sarvamarmasvatADayat || 63||

rudhirokShitasarvA~NgaH sUtaputraH pratApavAn |
sharaiH pa~nchAshatA vIraH phalgunaM pratyavidhyata || 64||

tasya tallAghavaM dRRiShTvA nAmRRiShyata raNe.arjunaH || 64||

tataH pArtho dhanushChittvA vivyAdhainaM stanAntare |
sAyakairnavabhirvIrastvaramANo dhana~njayaH || 65||

vadhArthaM chAsya samare sAyakaM sUryavarchasam |
chikShepa tvarayA yuktastvarAkAle dhana~njayaH || 66||

tamApatantaM vegena drauNishchichCheda sAyakam |
ardhachandreNa tIkShNena sa ChinnaH prApatadbhuvi || 67||

athAnyaddhanurAdAya sUtaputraH pratApavAn |
karNo.api dviShatAM hantA ChAdayAmAsa phalgunam || 68||

sAyakairbahusAhasraiH kRRitapratikRRitepsayA || 68||

tau vRRiShAviva nardantau narasiMhau mahArathau |
sAyakaughapratichChannaM chakratuH khamajihmagaiH || 69||

adRRishyau cha sharaughaistau nighnatAmitaretaram || 69||

pArtho.ahamasmi tiShTha tvaM karNo.ahaM tiShTha phalguna |
ityevaM tarjayantau tau vAkShalyaistudatAM tathA || 70||

yudhyetAM samare vIrau chitraM laghu cha suShThu cha |
prekShaNIyau chAbhavatAM sarvayodhasamAgame || 71||

prashasyamAnau samare siddhachAraNavAtikaiH |
ayudhyetAM mahArAja parasparavadhaiShiNau || 72||

tato duryodhano rAja.nstAvakAnabhyabhAShata |
yattA rakShata rAdheyaM nAhatvA samare.arjunam || 73||

nivartiShyati rAdheya iti mAmuktavAnvRRiShaH || 73||

etasminnantare rAjandRRiShTvA karNasya vikramam |
AkarNamuktairiShubhiH karNasya chaturo hayAn || 74||

anayanmRRityulokAya chaturbhiH sAyakottamaiH || 74||

sArathiM chAsya bhallena rathanIDAdapAharat |
ChAdayAmAsa cha sharaistava putrasya pashyataH || 75||

sa ChAdyamAnaH samare hatAshvo hatasArathiH |
mohitaH sharajAlena kartavyaM nAbhyapadyata || 76||

taM tathA virathaM dRRiShTvA rathamAropya svaM tadA |
ashvatthAmA mahArAja bhUyo.arjunamayodhayat || 77||

madrarAjastu kaunteyamavidhyattri.nshatA sharaiH |
shAradvatastu vi.nshatyA vAsudevaM samArpayat || 78||

dhana~njayaM dvAdashabhirAjaghAna shilImukhaiH || 78||

chaturbhiH sindhurAjashcha vRRiShasenashcha saptabhiH |
pRRithakpRRitha~NmahArAja kRRiShNapArthAvavidhyatAm || 79||

tathaiva tAnpratyavidhyatkuntIputro dhana~njayaH |
droNaputraM chatuHShaShTyA madrarAjaM shatena cha || 80||

saindhavaM dashabhirbhallairvRRiShasenaM tribhiH sharaiH |
shAradvataM cha vi.nshatyA viddhvA pArthaH samunnadat || 81||

te pratij~nApratIghAtamichChantaH savyasAchinaH |
sahitAstAvakAstUrNamabhipeturdhana~njayam || 82||

athArjunaH sarvatodhAramastraM  prAdushchakre trAsayandhArtarAShTrAn |
taM pratyudIyuH kuravaH pANDusUnuM  rathairmahArhaiH sharavarShANyavarShan || 83||

tatastu tasmi.nstumule samutthite  sudAruNe bhArata mohanIye |
nAmuhyata prApya sa rAjaputraH  kirITamAlI visRRijanpRRiShatkAn || 84||

rAjyaprepsuH savyasAchI kurUNAM  smarankleshAndvAdashavarShavRRittAn |
gANDIvamuktairiShubhirmahAtmA  sarvA disho vyAvRRiNodaprameyaiH || 85||

pradIptolkamabhavachchAntarikShaM  deheShu bhUrINyapatanvayA.nsi |
yatpi~Ngalajyena kirITamAlI  kruddho ripUnAjagavena hanti || 86||

kirITamAlI mahatA mahAyashAH  sharAsanenAsya sharAnanIkajit |
hayapravekottamanAgadhUrgatA nkurupravIrAniShubhirnyapAtayat || 87||

gadAshcha gurvIH parighAnayasmayA nasI.nshcha shaktIshcha raNe narAdhipAH |
mahAnti shastrANi cha bhImadarshanAH  pragRRihya pArthaM sahasAbhidudruvuH || 88||

sa tAnudIrNAnsarathAshvavAraNA npadAtisa~NghA.nshcha mahAdhanurdharaH |
vipannasarvAyudhajIvitAnraNe  chakAra vIro yamarAShTravardhanAn || 89||

\hrule

\medskip
                  121
\medskip

sa~njaya uvAcha||

sa raNe vyacharatpArthaH prekShaNIyo dhana~njayaH |
yugapaddikShu sarvAsu chitrANyastrANi darshayan || 1||

madhya.ndinagataM sUryaM pratapantamivAmbare |
na shekuH sarvabhUtAni pANDavaM prativIkShitum || 2||

prasRRitA.nstasya gANDIvAchCharavrAtAnmahAtmanaH |
sa~NgrAme samapashyAma ha.nsapa~NktIrivAmbare || 3||

vinivArya sa vIrANAmastrairastrANi sarvashaH |
darshayanraudramAtmAnamugre karmaNi dhiShThitaH || 4||

sa tAnrathavarAnrAjannabhyatikrAmadarjunaH |
mohayanniva nArAchairjayadrathavadhepsayA || 5||

visRRijandikShu sarvAsu sharAnasitasArathiH |
sa raNe vyacharattUrNaM prekShaNIyo dhana~njayaH || 6||

bhramanta iva shUrasya sharavrAtA mahAtmanaH |
adRRishyantAntarikShasthAH shatasho.atha sahasrashaH || 7||

AdadAnaM maheShvAsaM sa.ndadhAnaM cha pANDavam |
visRRijantaM cha kaunteyaM nAnupashyAmahe tadA || 8||

tathA sarvA disho rAjansarvA.nshcha rathino raNe |
AkulIkRRitya kaunteyo jayadrathamupAdravat || 9||

vivyAdha cha chatuHShaShTyA sharANAM nataparvaNAm || 9||

saindhavastu tathA viddhaH sharairgANDIvadhanvanA |
na chakShame susa~NkruddhastottrArdita iva dvipaH || 10||

sa varAhadhvajastUrNaM gArdhrapatrAnajihmagAn |
AshIviShasamaprakhyAnkarmAraparimArjitAn || 11||

mumocha nishitAnsa~Nkhye sAyakAnsavyasAchini || 11||

tribhistu viddhvA gANDIvaM nArAchaiH ShaDbhirarjunam |
aShTAbhirvAjino.avidhyaddhvajaM chaikena patriNA || 12||

sa vikShipyArjunastIkShNAnsaindhavapreShitA~nsharAn |
yugapattasya chichCheda sharAbhyAM saindhavasya ha || 13||

sAratheshcha shiraH kAyAddhvajaM cha samala~NkRRitam || 13||

sa ChinnayaShTiH sumahA~nshIryamANaH sharAhataH |
varAhaH sindhurAjasya papAtAgnishikhopamaH || 14||

etasminneva kAle tu drutaM gachChati bhAskare |
abravItpANDavaM tatra tvaramANo janArdanaH || 15||

dhana~njaya shirashChindhi saindhavasya durAtmanaH |
astaM mahIdharashreShThaM yiyAsati divAkaraH || 16||

shRRiNuShvaiva cha me vAkyaM jayadrathavadhaM prati || 16||

vRRiddhakShatraH saindhavasya pitA jagati vishrutaH |
sa kAleneha mahatA saindhavaM prAptavAnsutam || 17||

jayadrathamamitraghnaM taM chovAcha tato nRRipam |
antarhitA tadA vANI meghadundubhinisvanA || 18||

tavAtmajo.ayaM martyeShu kulashIladamAdibhiH |
guNairbhaviShyati vibho sadRRisho va.nshayordvayoH || 19||

kShatriyapravaro loke nityaM shUrAbhisatkRRitaH || 19||

shatrubhiryudhyamAnasya sa~NgrAme tvasya dhanvinaH |
shirashChetsyati sa~NkruddhaH shatrurnAlakShito bhuvi || 20||

etachChrutvA sindhurAjo dhyAtvA chiramari.ndama |
j~nAtInsarvAnuvAchedaM putrasnehAbhipIDitaH || 21||

sa~NgrAme yudhyamAnasya vahato mahatIM dhuram |
dharaNyAM mama putrasya pAtayiShyati yaH shiraH || 22||

tasyApi shatadhA mUrdhA phaliShyati na sa.nshayaH || 22||

evamuktvA tato rAjye sthApayitvA jayadratham |
vRRiddhakShatro vanaM yAtastapashcheShTaM samAsthitaH || 23||

so.ayaM tapyati tejasvI tapo ghoraM durAsadam |
samantapa~nchakAdasmAdbahirvAnaraketana || 24||

tasmAjjayadrathasya tvaM shirashChittvA mahAmRRidhe |
divyenAstreNa ripuhanghoreNAdbhutakarmaNA || 25||

sakuNDalaM sindhupateH prabha~njanasutAnuja |
utsa~Nge pAtayasvAshu vRRiddhakShatrasya bhArata || 26||

atha tvamasya mUrdhAnaM pAtayiShyasi bhUtale |
tavApi shatadhA mUrdhA phaliShyati na sa.nshayaH || 27||

yathA chaitanna jAnIyAtsa rAjA pRRithivIpatiH |
tathA kuru kurushreShTha divyamastramupAshritaH || 28||

na hyasAdhyamakAryaM vA vidyate tava ki~nchana |
samasteShvapi lokeShu triShu vAsavanandana || 29||

etachChrutvA tu vachanaM sRRikkiNI parisa.nlihan |
indrAshanisamasparshaM divyamantrAbhimantritam || 30||

sarvabhArasahaM shashvadgandhamAlyArchitaM sharam |
visasarjArjunastUrNaM saindhavasya vadhe vRRitaH || 31||

sa tu gANDIvanirmuktaH sharaH shyena ivAshugaH |
shakuntamiva vRRikShAgrAtsaindhavasya shiro.aharat || 32||

aharattatpunashchaiva sharairUrdhvaM dhana~njayaH |
durhRRidAmapraharShAya suhRRidAM harShaNAya cha || 33||

sharaiH kadambakIkRRitya kAle tasmi.nshcha pANDavaH |
samantapa~nchakAdbAhyaM shirastadvyaharattataH || 34||

etasminneva kAle tu vRRiddhakShatro mahIpatiH |
sandhyAmupAste tejasvI sambandhI tava mAriSha || 35||

upAsInasya tasyAtha kRRiShNakeshaM sakuNDalam |
sindhurAjasya mUrdhAnamutsa~Nge samapAtayat || 36||

tasyotsa~Nge nipatitaM shirastachchArukuNDalam |
vRRiddhakShatrasya nRRipateralakShitamari.ndama || 37||

kRRitajapyasya tasyAtha vRRiddhakShatrasya dhImataH |
uttiShThatastatsahasA shiro.agachChaddharAtalam || 38||

tatastasya narendrasya putramUrdhani bhUtalam |
gate tasyApi shatadhA mUrdhAgachChadari.ndama || 39||

tataH sarvANi bhUtAni vismayaM jagmuruttamam |
vAsudevashcha bIbhatsuM prashasha.nsa mahAratham || 40||

tato dRRiShTvA vinihataM sindhurAjaM jayadratham |
putrANAM tava netrebhyo duHkhAdbahvapatajjalam || 41||

bhImaseno.api sa~NgrAme bodhayanniva pANDavam |
siMhanAdena mahatA pUrayAmAsa rodasI || 42||

taM shrutvA tu mahAnAdaM dharmaputro yudhiShThiraH |
saindhavaM nihataM mene phalgunena mahAtmanA || 43||

tato vAditraghoSheNa svAnyodhAnabhiharShayan |
abhyavartata sa~NgrAme bhAradvAjaM yuyutsayA || 44||

tataH pravavRRite rAjannastaM gachChati bhAskare |
droNasya somakaiH sArdhaM sa~NgrAmo lomaharShaNaH || 45||

te tu sarvaprayatnena bhAradvAjaM jighA.nsavaH |
saindhave nihate rAjannayudhyanta mahArathAH || 46||

pANDavAstu jayaM labdhvA saindhavaM vinihatya cha |
ayodhaya.nstato droNaM jayonmattAstatastataH || 47||

arjuno.api raNe yodhA.nstAvakAnrathasattamAn |
ayodhayanmahArAja hatvA saindhavakaM nRRipam || 48||

sa devashatrUniva devarAjaH  kirITamAlI vyadhamatsamantAt |
yathA tamA.nsyabhyuditastamoghnaH  pUrvAM pratij~nAM samavApya vIraH || 49||

\hrule

\medskip
              ghaTotkachavadhaparva
                  122
\medskip

dhRRitarAShTra uvAcha||

tasminvinihate vIre saindhave savyasAchinA |
mAmakA yadakurvanta tanmamAchakShva sa~njaya || 1||

sa~njaya uvAcha||

saindhavaM nihataM dRRiShTvA raNe pArthena mAriSha |
amarShavashamApannaH kRRipaH shAradvatastadA || 2||

mahatA sharavarSheNa pANDavaM samavAkirat |
drauNishchAbhyadravatpArthaM rathamAsthAya phalgunam || 3||

tAvenaM rathinAM shreShThau rathAbhyAM rathasattamam |
ubhAvubhayatastIkShNairvishikhairabhyavarShatAm || 4||

sa tathA sharavarShAbhyAM sumahadbhyAM mahAbhujaH |
pIDyamAnaH parAmArtimagamadrathinAM varaH || 5||

so.ajighA.nsurguruM sa~Nkhye gurostanayameva cha |
chakArAchAryakaM tatra kuntIputro dhana~njayaH || 6||

astrairastrANi sa.nvArya drauNeH shAradvatasya cha |
mandavegAniShU.nstAbhyAmajighA.nsuravAsRRijat || 7||

te nAtibhRRishamabhyaghnanvishikhA jayachoditAH |
bahutvAttu parAmArtiM sharANAM tAvagachChatAm || 8||

atha shAradvato rAjankaunteyasharapIDitaH |
avAsIdadrathopasthe mUrchChAmabhijagAma ha || 9||

vihvalaM tamabhij~nAya bhartAraM sharapIDitam |
hato.ayamiti cha j~nAtvA sArathistamapAvahat || 10||

tasminsanne mahArAja kRRipe shAradvate yudhi |
ashvatthAmApyapAyAsItpANDaveyAdrathAntaram || 11||

dRRiShTvA shAradvataM pArtho mUrChitaM sharapIDitam |
ratha eva maheShvAsaH kRRipaNaM paryadevayat || 12||

pashyannidaM mahAprAj~naH kShattA rAjAnamuktavAn |
kulAntakaraNe pApe jAtamAtre suyodhane || 13||

nIyatAM paralokAya sAdhvayaM kulapA.nsanaH |
asmAddhi kurumukhyAnAM mahadutpatsyate bhayam || 14||

tadidaM samanuprAptaM vachanaM satyavAdinaH |
tatkRRite hyadya pashyAmi sharatalpagataM kRRipam || 15||

dhigastu kShAtramAchAraM dhigastu balapauruSham |
ko hi brAhmaNamAchAryamabhidruhyeta mAdRRishaH || 16||

RRiShiputro mamAchAryo droNasya dayitaH sakhA |
eSha shete rathopasthe madbANairabhipIDitaH || 17||

akAmayAnena mayA vishikhairardito bhRRisham |
avAsIdadrathopasthe prANAnpIDayatIva me || 18||

sharArditena hi mayA prekShaNIyo mahAdyutiH |
pratyasto bahubhirbANairdashadharmagatena vai || 19||

shochayatyeSha nipatanbhUyaH putravadhAddhi mAm |
kRRipaNaM svarathe sannaM pashya kRRiShNa yathA gatam || 20||

upAkRRitya tu vai vidyAmAchAryebhyo nararShabhAH |
prayachChantIha ye kAmAndevatvamupayAnti te || 21||

ye tu vidyAmupAdAya gurubhyaH puruShAdhamAH |
ghnanti tAneva durvRRittAste vai nirayagAminaH || 22||

tadidaM narakAyAdya kRRitaM karma mayA dhruvam |
AchAryaM sharavarSheNa rathe sAdayatA kRRipam || 23||

yattatpUrvamupAkurvannastraM mAmabravItkRRipaH |
na katha~nchana kauravya prahartavyaM gurAviti || 24||

tadidaM vachanaM sAdhorAchAryasya mahAtmanaH |
nAnuShThitaM tamevAjau vishikhairabhivarShatA || 25||

namastasmai supUjyAya gautamAyApalAyine |
dhigastu mama vArShNeya yo hyasmai praharAmyaham || 26||

tathA vilapamAne tu savyasAchini taM prati |
saindhavaM nihataM dRRiShTvA rAdheyaH samupAdravat || 27||

upAyAntaM tu rAdheyaM dRRiShTvA pArtho mahArathaH |
prahasandevakIputramidaM vachanamabravIt || 28||

eSha prayAtyAdhirathiH sAtyakeH syandanaM prati |
na mRRiShyati hataM nUnaM bhUrishravasamAhave || 29||

yatra yAtyeSha tatra tvaM chodayAshvA~njanArdana |
mA somadatteH padavIM gamayetsAtyakiM vRRiShaH || 30||

evamukto mahAbAhuH keshavaH savyasAchinA |
pratyuvAcha mahAtejAH kAlayuktamidaM vachaH || 31||

alameSha mahAbAhuH karNAyaiko hi pANDava |
kiM punardraupadeyAbhyAM sahitaH sAtvatarShabhaH || 32||

na cha tAvatkShamaH pArtha karNena tava sa~NgaraH |
prajvalantI maholkeva tiShThatyasya hi vAsavI || 33||

tvadarthaM pUjyamAnaiShA rakShyate paravIrahan || 33||

ataH karNaH prayAtvatra sAtvatasya yathA tathA |
ahaM j~nAsyAmi kauravya kAlamasya durAtmanaH || 34||

dhRRitarAShTra uvAcha||

yo.asau karNena vIreNa vArShNeyasya samAgamaH |
hate tu bhUrishravasi saindhave cha nipAtite || 35||

sAtyakishchApi virathaH kaM samArUDhavAnratham |
chakrarakShau cha pA~nchAlyau tanmamAchakShva sa~njaya || 36||

sa~njaya uvAcha||

hanta te varNayiShyAmi yathAvRRittaM mahAraNe |
shushrUShasva sthiro bhUtvA durAcharitamAtmanaH || 37||

pUrvameva hi kRRiShNasya manogatamidaM prabho |
vijetavyo yathA vIraH sAtyakiryUpaketunA || 38||

atItAnAgataM rAjansa hi vetti janArdanaH |
ataH sUtaM samAhUya dArukaM sa.ndidesha ha || 39||

ratho me yujyatAM kAlyamiti rAjanmahAbalaH || 39||

na hi devA na gandharvA na yakShoragarAkShasAH |
mAnavA vA vijetAraH kRRiShNayoH santi kechana || 40||

pitAmahapurogAshcha devAH siddhAshcha taM viduH |
tayoH prabhAvamatulaM shRRiNu yuddhaM cha tadyathA || 41||

sAtyakiM virathaM dRRiShTvA karNaM chAbhyudyatAyudham |
dadhmau sha~NkhaM mahAvegamArShabheNAtha mAdhavaH || 42||

dAruko.avetya sa.ndeshaM shrutvA sha~Nkhasya cha svanam |
rathamanvAnayattasmai suparNochChritaketanam || 43||

sa keshavasyAnumate rathaM dArukasa.nyutam |
Aruroha shineH pautro jvalanAdityasaMnibham || 44||

kAmagaiH sainyasugrIvameghapuShpabalAhakaiH |
hayodagrairmahAvegairhemabhANDavibhUShitaiH || 45||

yuktaM samAruhya cha taM vimAnapratimaM ratham |
abhyadravata rAdheyaM pravapansAyakAnbahUn || 46||

chakrarakShAvapi tadA yudhAmanyUttamaujasau |
dhana~njayarathaM hitvA rAdheyaM pratyudIyayuH || 47||

rAdheyo.api mahArAja sharavarShaM samutsRRijan |
abhyadravatsusa~Nkruddho raNe shaineyamachyutam || 48||

naiva daivaM na gAndharvaM nAsuroragarAkShasam |
tAdRRishaM bhuvi vA yuddhaM divi vA shrutamityuta || 49||

upAramata tatsainyaM sarathAshvanaradvipam |
tayordRRiShTvA mahArAja karma saMmUDhachetanam || 50||

sarve cha samapashyanta tadyuddhamatimAnuSham |
tayornRRivarayo rAjansArathyaM dArukasya cha || 51||

gatapratyAgatAvRRittairmaNDalaiH saMnivartanaiH |
sArathestu rathasthasya kAshyapeyasya vismitAH || 52||

nabhastalagatAshchaiva devagandharvadAnavAH |
atIvAvahitA draShTuM karNashaineyayo raNam || 53||

mitrArthe tau parAkrAntau spardhinau shuShmiNau raNe |
karNashchAmarasa~NkAsho yuyudhAnashcha sAtyakiH || 54||

anyonyaM tau mahArAja sharavarShairavarShatAm |
pramamAtha shineH pautraM karNaH sAyakavRRiShTibhiH || 55||

amRRiShyamANo nidhanaM kauravyajalasandhayoH |
karNaH shokasamAviShTo mahoraga iva shvasan || 56||

sa shaineyaM raNe kruddhaH pradahanniva chakShuShA |
abhyadravata vegena punaH punarari.ndamaH || 57||

taM tu samprekShya sa~NkruddhaM sAtyakiH pratyavidhyata |
mahatA sharavarSheNa gajaH pratigajaM yathA || 58||

tau sametya naravyAghrau vyAghrAviva tarasvinau |
anyonyaM santatakShAte raNe.anupamavikramau || 59||

tataH karNaM shineH pautraH sarvapArashavaiH sharaiH |
bibheda sarvagAtreShu punaH punarari.ndamaH || 60||

sArathiM chAsya bhallena rathanIDAdapAharat |
ashvA.nshcha chaturaH shvetAnnijaghne nishitaiH sharaiH || 61||

ChittvA dhvajaM shatenaiva shatadhA puruSharShabhaH |
chakAra virathaM karNaM tava putrasya pashyataH || 62||

tato vimanaso rAja.nstAvakAH puruSharShabhAH |
vRRiShasenaH karNasutaH shalyo madrAdhipastathA || 63||

droNaputrashcha shaineyaM sarvataH paryavArayan |
tataH paryAkulaM sarvaM na prAj~nAyata ki~nchana || 64||

tathA sAtyakinA vIre virathe sUtaje kRRite |
hAhAkArastato rAjansarvasainyeShu chAbhavat || 65||

karNo.api vihvalo rAjansAtvatenArditaH sharaiH |
duryodhanarathaM rAjannAruroha viniHshvasan || 66||

mAnaya.nstava putrasya bAlyAtprabhRRiti sauhRRidam |
kRRitAM rAjyapradAnena pratij~nAM paripAlayan || 67||

tathA tu virathe karNe putrAnvai tava pArthiva |
duHshAsanamukhA~nshUrAnnAvadhItsAtyakirvashI || 68||

rakShanpratij~nAM cha punarbhImasenakRRitAM purA |
virathAnvihvalA.nshchakre na tu prANairvyayojayat || 69||

bhImasenena tu vadhaH putrANAM te pratishrutaH |
punardyUte cha pArthena vadhaH karNasya sha.nshrutaH || 70||

vadhe tvakurvanyatnaM te tasya karNamukhAstadA |
nAshaknuva.nshcha taM hantuM sAtyakiM pravarA rathAH || 71||

drauNishcha kRRitavarmA cha tathaivAnye mahArathAH |
nirjitA dhanuShaikena shatashaH kShatriyarShabhAH || 72||

kA~NkShatA paralokaM cha dharmarAjasya cha priyam || 72||

kRRiShNayoH sadRRisho vIrye sAtyakiH shatrukarshanaH |
kRRiShNo vApi bhavelloke pArtho vApi dhanurdharaH || 73||

shaineyo vA naravyAghrashchaturtho nopalabhyate || 73||

dhRRitarAShTra uvAcha||

ajayyaM rathamAsthAya vAsudevasya sAtyakiH |
virathaM kRRitavAnkarNaM vAsudevasamo yuvA || 74||

dArukeNa samAyuktaM svabAhubaladarpitaH |
kachchidanyaM samArUDhaH sa rathaM sAtyakiH punaH || 75||

etadichChAmyahaM shrotuM kushalo hyasi bhAShitum |
asahyaM tamahaM manye tanmamAchakShva sa~njaya || 76||

sa~njaya uvAcha||

shRRiNu rAjanyathA tasya rathamanyaM mahAmatiH |
dArukasyAnujastUrNaM kalpanAvidhikalpitam || 77||

AyasaiH kA~nchanaishchApi paTTairnaddhaM sakUbaram |
tArAsahasrakhachitaM siMhadhvajapatAkinam || 78||

ashvairvAtajavairyuktaM hemabhANDaparichChadaiH |
pANDurairindusa~NkAshaiH sarvashabdAtigairdRRiDhaiH || 79||

chitrakA~nchanasaMnAhairvAjimukhyairvishAM pate |
ghaNTAjAlAkularavaM shaktitomaravidyutam || 80||

vRRitaM sA~NgrAmikairdravyairbahushastraparichChadam |
rathaM sampAdayAmAsa meghagambhIranisvanam || 81||

taM samAruhya shaineyastava sainyamupAdravat |
dAruko.api yathAkAmaM prayayau keshavAntikam || 82||

karNasyApi mahArAja sha~NkhagokShIrapANDuraiH |
chitrakA~nchanasaMnAhaiH sadashvairvegavattaraiH || 83||

hemakakShyAdhvajopetaM kL^iptayantrapatAkinam |
agryaM rathaM suyantAraM bahushastraparichChadam || 84||

upAjahrustamAsthAya karNo.apyabhyadravadripUn |
etatte sarvamAkhyAtaM yanmAM tvaM paripRRichChasi || 85||

bhUyashchApi nibodha tvaM tavApanayajaM kShayam |
ekatri.nshattava sutA bhImasenena pAtitAH || 86||

durmukhaM pramukhe kRRitvA satataM chitrayodhinam |
shatasho nihatAH shUrAH sAtvatenArjunena cha || 87||

bhIShmaM pramukhataH kRRitvA bhagadattaM cha mAriSha |
evameSha kShayo vRRitto rAjandurmantrite tava || 88||

\hrule

\medskip
                  123
\medskip

dhRRitarAShTra uvAcha||

tathA gateShu shUreShu teShAM mama cha sa~njaya |
kiM vai bhImastadAkArShIttanmamAchakShva sa~njaya || 1||

sa~njaya uvAcha||

viratho bhImaseno vai karNavAkShalyapIDitaH |
amarShavashamApannaH phalgunaM vAkyamabravIt || 2||

punaH punastUbaraka mUDha audariketi cha |
akRRitAstraka mA yodhIrbAla sa~NgrAmakAtara || 3||

iti mAmabravItkarNaH pashyataste dhana~njaya |
evaM vaktA cha me vadhyastena chokto.asmi bhArata || 4||

etadvrataM mahAbAho tvayA saha kRRitaM mayA |
yathaitanmama kaunteya tathA tava na sa.nshayaH || 5||

tadvadhAya narashreShTha smaraitadvachanaM mama |
yathA bhavati tatsatyaM tathA kuru dhana~njaya || 6||

tachChrutvA vachanaM tasya bhImasyAmitavikramaH |
tato.arjuno.abravItkarNaM ki~nchidabhyetya sa.nyuge || 7||

karNa karNa vRRithAdRRiShTe sUtaputrAtmasa.nstuta |
adharmabuddhe shRRiNu me yattvA vakShyAmi sAmpratam || 8||

dvividhaM karma shUrANAM yuddhe jayaparAjayau |
tau chApyanityau rAdheya vAsavasyApi yudhyataH || 9||

mumUrShuryuyudhAnena viratho.asi visarjitaH |
yadRRichChayA bhImasenaM virathaM kRRitavAnasi || 10||

adharmastveSha rAdheya yattvaM bhImamavochathAH |
yuddhadharmaM vijAnanvai yudhyantamapalAyinam || 11||

pUrayantaM yathAshakti shUrakarmAhave tathA || 11||

pashyatAM sarvasainyAnAM keshavasya mamaiva cha |
viratho bhImasenena kRRito.asi bahusho raNe || 12||

na cha tvAM paruShaM ki~nchiduktavAnpaNDunandanaH || 12||

yasmAttu bahu rUkShaM cha shrAvitaste vRRikodaraH |
parokShaM yachcha saubhadro yuShmAbhirnihato mama || 13||

tasmAdasyAvalepasya sadyaH phalamavApnuhi |
tvayA tasya dhanushChinnamAtmanAshAya durmate || 14||

tasmAdvadhyo.asi me mUDha sabhRRityabalavAhanaH |
kuru tvaM sarvakRRityAni mahatte bhayamAgatam || 15||

hantAsmi vRRiShasenaM te prekShamANasya sa.nyuge |
ye chAnye.apyupayAsyanti buddhimohena mAM nRRipAH || 16||

tA.nshcha sarvAnhaniShyAmi satyenAyudhamAlabhe || 16||

tvAM cha mUDhAkRRitapraj~namatimAninamAhave |
dRRiShTvA duryodhano mando bhRRishaM tapsyati pAtitam || 17||

arjunena pratij~nAte vadhe karNasutasya tu |
mahAnsutumulaH shabdo babhUva rathinAM tadA || 18||

tasminnAkulasa~NgrAme vartamAne mahAbhaye |
mandarashmiH sahasrA.nshurastaM girimupAgamat || 19||

tato rAjanhRRiShIkeshaH sa~NgrAmashirasi sthitam |
tIrNapratij~naM bIbhatsuM pariShvajyedamabravIt || 20||

diShTyA sampAditA jiShNo pratij~nA mahatI tvayA |
diShTyA cha nihataH pApo vRRiddhakShatraH sahAtmajaH || 21||

dhArtarAShTrabalaM prApya devasenApi bhArata |
sIdeta samare jiShNo nAtra kAryA vichAraNA || 22||

na taM pashyAmi lokeShu chintayanpuruShaM kvachit |
tvadRRite puruShavyAghra ya etadyodhayedbalam || 23||

mahAprabhAvA bahavastvayA tulyAdhikApi vA |
sametAH pRRithivIpAlA dhArtarAShTrasya kAraNAt || 24||

te tvAM prApya raNe kruddhaM nAbhyavartanta da.nshitAH || 24||

tava vIryaM balaM chaiva rudrashakrAntakopamam |
nedRRishaM shaknuyAtkashchidraNe kartuM parAkramam || 25||

yAdRRishaM kRRitavAnadya tvamekaH shatrutApanaH || 25||

evameva hate karNe sAnubandhe durAtmani |
vardhayiShyAmi bhUyastvAM vijitAriM hatadviSham || 26||

tamarjunaH pratyuvAcha prasAdAttava mAdhava |
pratij~neyaM mayottIrNA vibudhairapi dustarA || 27||

anAshcharyo jayasteShAM yeShAM nAtho.asi mAdhava |
tvatprasAdAnmahIM kRRitsnAM samprApsyati yudhiShThiraH || 28||

tavaiva bhAro vArShNeya tavaiva vijayaH prabho |
vardhanIyAstava vayaM preShyAshcha madhusUdana || 29||

evamuktaH smayankRRiShNaH shanakairvAhayanhayAn |
darshayAmAsa pArthAya krUramAyodhanaM mahat || 30||

shrIkRRiShNa uvAcha||

prArthayanto jayaM yuddhe prathitaM cha mahadyashaH |
pRRithivyAM sherate shUrAH pArthivAstvachCharairhatAH || 31||

vikIrNashastrAbharaNA vipannAshvarathadvipAH |
sa~nChinnabhinnavarmANo vaiklavyaM paramaM gatAH || 32||

sasattvA gatasattvAshcha prabhayA parayA yutAH |
sajIvA iva lakShyante gatasattvA narAdhipAH || 33||

teShAM sharaiH svarNapu~NkhaiH shastraishcha vividhaiH shitaiH |
vAhanairAyudhaishchaiva sampUrNAM pashya medinIm || 34||

varmabhishcharmabhirhAraiH shirobhishcha sakuNDalaiH |
uShNIShairmukuTaiH sragbhishchUDAmaNibhirambaraiH || 35||

kaNThasUtraira~Ngadaishcha niShkairapi cha suprabhaiH |
anyaishchAbharaNaishchitrairbhAti bhArata medinI || 36||

chAmarairvyajanaishchitrairdhvajaishchAshvarathadvipaiH |
vividhaishcha paristomairashvAnAM cha prakIrNakaiH || 37||

kuthAbhishcha vichitrAbhirvarUthaishcha mahAdhanaiH |
sa.nstIrNAM vasudhAM pashya chitrapaTTairivAvRRitAm || 38||

nAgebhyaH patitAnanyAnkalpitebhyo dvipaiH saha |
siMhAnvajrapraNunnebhyo giryagrebhya iva chyutAn || 39||

sa.nsyUtAnvAjibhiH sArdhaM dharaNyAM pashya chAparAn |
padAtisAdisa~NghA.nshcha kShatajaughapariplutAn || 40||

sa~njaya uvAcha||

evaM sa.ndarshayankRRiShNo raNabhUmiM kirITinaH |
svaiH sametaH sa muditaH pA~nchajanyaM vyanAdayat || 41||

\hrule

\medskip
                  124
\medskip

sa~njaya uvAcha||

tato yudhiShThiro rAjA rathAdAplutya bhArata |
paryaShvajattadA kRRiShNAvAnandAshrupariplutaH || 1||

pramRRijya vadanaM shubhraM puNDarIkasamaprabham |
abravIdvAsudevaM cha pANDavaM cha dhana~njayam || 2||

diShTyA pashyAmi sa~NgrAme tIrNabhArau mahArathau |
diShTyA cha nihataH pApaH saindhavaH puruShAdhamaH || 3||

kRRiShNa diShTyA mama prItirmahatI pratipAditA |
diShTyA shatrugaNAshchaiva nimagnAH shokasAgare || 4||

na teShAM duShkaraM ki~nchittriShu lokeShu vidyate |
sarvalokagururyeShAM tvaM nAtho madhusUdana || 5||

tava prasAdAdgovinda vayaM jeShyAmahe ripUn |
yathA pUrvaM prasAdAtte dAnavAnpAkashAsanaH || 6||

pRRithivIvijayo vApi trailokyavijayo.api vA |
dhruvo hi teShAM vArShNeya yeShAM tuShTo.asi mAdhava || 7||

na teShAM vidyate pApaM sa~NgrAme vA parAjayaH |
tridasheshvaranAthastvaM yeShAM tuShTo.asi mAdhava || 8||

tvatprasAdAddhRRiShIkesha shakraH suragaNeshvaraH |
trailokyavijayaM shrImAnprAptavAnraNamUrdhani || 9||

tava chaiva prasAdena tridashAstridasheshvara |
amaratvaM gatAH kRRiShNa lokA.nshchAshnuvate.akShayAn || 10||

tvatprasAdasamutthena vikrameNArisUdana |
sureshatvaM gataH shakro hatvA daityAnsahasrashaH || 11||

tvatprasAdAddhRRiShIkesha jagatsthAvaraja~Ngamam |
svavartmani sthitaM vIra japahomeShu vartate || 12||

ekArNavamidaM pUrvaM sarvamAsIttamomayam |
tvatprasAdAtprakAshatvaM jagatprAptaM narottama || 13||

sraShTAraM sarvalokAnAM paramAtmAnamachyutam |
ye prapannA hRRiShIkeshaM na te muhyanti karhichit || 14||

anAdinidhanaM devaM lokakartAramavyayam |
tvAM bhaktA ye hRRiShIkesha durgANyatitaranti te || 15||

paraM purANaM puruShaM purANAnAM paraM cha yat |
prapadyatastaM paramaM parA bhUtirvidhIyate || 16||

yo.agAta chaturo vedAnyashcha vedeShu gIyate |
taM prapadya mahAtmAnaM bhUtimApnotyanuttamAm || 17||

dhana~njayasakhA yashcha dhana~njayahitashcha yaH |
taM dhana~njayagoptAraM prapadya sukhamedhate || 18||

ityuktau tau mahAtmAnAvubhau keshavapANDavau |
tAvabrUtAM tadA hRRiShTau rAjAnaM pRRithivIpatim || 19||

tava kopAgninA dagdhaH pApo rAjA jayadrathaH |
udIrNaM chApi sumahaddhArtarAShTrabalaM raNe || 20||

hanyate nihataM chaiva vina~NkShyati cha bhArata |
tava krodhahatA hyete kauravAH shatrusUdana || 21||

tvAM hi chakShurhaNaM vIraM kopayitvA suyodhanaH |
samitrabandhuH samare prANA.nstyakShyati durmatiH || 22||

tava krodhahataH pUrvaM devairapi sudurjayaH |
sharatalpagataH shete bhIShmaH kurupitAmahaH || 23||

durlabho hi jayasteShAM sa~NgrAme ripusUdana |
yAtA mRRityuvashaM te vai yeShAM kruddho.asi pANDava || 24||

rAjyaM prANAH priyAH putrAH saukhyAni vividhAni cha |
achirAttasya nashyanti yeShAM kruddho.asi mAnada || 25||

vinaShTAnkauravAnmanye saputrapashubAndhavAn |
rAjadharmapare nityaM tvayi kruddhe yudhiShThira || 26||

tato bhImo mahAbAhuH sAtyakishcha mahArathaH |
abhivAdya guruM jyeShThaM mArgaNaiH kShatavikShatau || 27||

sthitAvAstAM maheShvAsau pA~nchAlyaiH parivAritau || 27||

tau dRRiShTva muditau vIrau prA~njalI chAgrataH sthitau |
abhyanandata kaunteyastAvubhau bhImasAtyakI || 28||

diShTyA pashyAmi vAM vIrau vimuktau sainyasAgarAt |
droNagrAhAddurAdharShAddhArdikyamakarAlayAt || 29||

diShTyA cha nirjitAH sa~Nkhye pRRithivyAM sarvapArthivAH || 29||

yuvAM vijayinau chApi diShTyA pashyAmi sa.nyuge |
diShTyA droNo jitaH sa~Nkhye hArdikyashcha mahAbalaH || 30||

sainyArNavaM samuttIrNau diShTyA pashyAmi chAnaghau |
samarashlAghinau vIrau samareShvapalAyinau || 31||

mama prANasamau chaiva diShTyA pashyAmi vAmaham || 31||

ityuktvA pANDavo rAjA yuyudhAnavRRikodarau |
sasvaje puruShavyAghrau harShAdbAShpaM mumocha ha || 32||

tataH pramuditaM sarvaM balamAsIdvishAM pate |
pANDavAnAM jayaM dRRiShTvA yuddhAya cha mano dadhe || 33||

\hrule

\medskip
                  125
\medskip

sa~njaya uvAcha||

saindhave nihate rAjanputrastava suyodhanaH |
ashruklinnamukho dIno nirutsAho dviShajjaye || 1||

amanyatArjunasamo yodho bhuvi na vidyate || 1||

na droNo na cha rAdheyo nAshvatthAmA kRRipo na cha |
kruddhasya pramukhe sthAtuM paryAptA iti mAriSha || 2||

nirjitya hi raNe pArthaH sarvAnmama mahArathAn |
avadhItsaindhavaM sa~Nkhye nainaM kashchidavArayat || 3||

sarvathA hatamevaitatkauravANAM mahadbalam |
na hyasya vidyate trAtA sAkShAdapi pura.ndaraH || 4||

yamupAshritya sa~NgrAme kRRitaH shastrasamudyamaH |
sa karNo nirjitaH sa~Nkhye hatashchaiva jayadrathaH || 5||

paruShANi sabhAmadhye proktavAnyaH sma pANDavAn |
sa karNo nirjitaH sa~Nkhye saindhavashcha nipAtitaH || 6||

yasya vIryaM samAshritya shamaM yAchantamachyutam |
tRRiNavattamahaM manye sa karNo nirjito yudhi || 7||

evaM klAntamanA rAjannupAyAddroNamIkShitum |
AgaskRRitsarvalokasya putraste bharatarShabha || 8||

tatastatsarvamAchakhyau kurUNAM vaishasaM mahat |
parAnvijayatashchApi dhArtarAShTrAnnimajjataH || 9||

duryodhana uvAcha||

pashya mUrdhAvasiktAnAmAchArya kadanaM kRRitam |
kRRitvA pramukhataH shUraM bhIShmaM mama pitAmaham || 10||

taM nihatya pralubdho.ayaM shikhaNDI pUrNamAnasaH |
pA~nchAlaiH sahitaH sarvaiH senAgramabhikarShati || 11||

aparashchApi durdharShaH shiShyaste savyasAchinA |
akShauhiNIH sapta hatvA hato rAjA jayadrathaH || 12||

asmadvijayakAmAnAM suhRRidAmupakAriNAm |
gantAsmi kathamAnRRiNyaM gatAnAM yamasAdanam || 13||

ye madarthaM parIpsanti vasudhAM vasudhAdhipAH |
te hitvA vasudhaishvaryaM vasudhAmadhisherate || 14||

so.ahaM kApuruShaH kRRitvA mitrANAM kShayamIdRRisham |
nAshvamedhasahasreNa pAtumAtmAnamutsahe || 15||

mama lubdhasya pApasya tathA dharmApachAyinaH |
vyAyachChanto jigIShantaH prAptA vaivasvatakShayam || 16||

kathaM patitavRRittasya pRRithivI suhRRidAM druhaH |
vivaraM nAshakaddAtuM mama pArthivasa.nsadi || 17||

so.ahaM rudhirasiktA~NgaM rAj~nAM madhye pitAmaham |
shayAnaM nAshakaM trAtuM bhIShmamAyodhane hatam || 18||

taM mAmanAryapuruShaM mitradruhamadhArmikam |
kiM sa vakShyati durdharShaH sametya paralokajit || 19||

jalasandhaM maheShvAsaM pashya sAtyakinA hatam |
madarthamudyataM shUraM prANA.nstyaktvA mahAratham || 20||

kAmbojaM nihataM dRRiShTvA tathAlambusameva cha |
anyAnbahU.nshcha suhRRido jIvitArtho.adya ko mama || 21||

vyAyachChanto hatAH shUrA madarthe ye.aparA~NmukhAH |
yatamAnAH paraM shaktyA vijetumahitAnmama || 22||

teShAM gatvAhamAnRRiNyamadya shaktyA parantapa |
tarpayiShyAmi tAneva jalena yamunAmanu || 23||

satyaM te pratijAnAmi sarvashastrabhRRitAM vara |
iShTApUrtena cha shape vIryeNa cha sutairapi || 24||

nihatya tAnraNe sarvAnpA~nchAlAnpANDavaiH saha |
shAntiM labdhAsmi teShAM vA raNe gantA salokatAm || 25||

na hIdAnIM sahAyA me parIpsantyanupaskRRitAH |
shreyo hi pANDUnmanyante na tathAsmAnmahAbhuja || 26||

svayaM hi mRRityurvihitaH satyasandhena sa.nyuge |
bhavAnupekShAM kurute sushiShyatvAddhana~njaye || 27||

ato vinihatAH sarve ye.asmajjayachikIrShavaH |
karNameva tu pashyAmi sampratyasmajjayaiShiNam || 28||

yo hi mitramavij~nAya yAthAtathyena mandadhIH |
mitrArthe yojayatyenaM tasya so.artho.avasIdati || 29||

tAdRRigrUpamidaM kAryaM kRRitaM mama suhRRidbruvaiH |
mohAllubdhasya pApasya jihmAchAraistatastataH || 30||

hato jayadrathashchaiva saumadattishcha vIryavAn |
abhIShAhAH shUrasenAH shibayo.atha vasAtayaH || 31||

so.ahamadya gamiShyAmi yatra te puruSharShabhAH |
hatA madarthaM sa~NgrAme yudhyamAnAH kirITinA || 32||

na hi me jIvitenArthastAnRRite puruSharShabhAn |
AchAryaH pANDuputrANAmanujAnAtu no bhavAn || 33||

\hrule

\medskip
                  126
\medskip

dhRRitarAShTra uvAcha||

sindhurAje hate tAta samare savyasAchinA |
tathaiva bhUrishravasi kimAsIdvo manastadA || 1||

duryodhanena cha droNastathoktaH kurusa.nsadi |
kimuktavAnparaM tasmAttanmamAchakShva sa~njaya || 2||

sa~njaya uvAcha||

niShTAnako mahAnAsItsainyAnAM tava bhArata |
saindhavaM nihataM dRRiShTvA bhUrishravasameva cha || 3||

mantritaM tava putrasya te sarvamavamenire |
yena mantreNa nihatAH shatashaH kShatriyarShabhAH || 4||

droNastu tadvachaH shrutvA putrasya tava durmanAH |
muhUrtamiva tu dhyAtvA bhRRishamArto.abhyabhAShata || 5||

duryodhana kimevaM mAM vAkSharairabhikRRintasi |
ajayyaM samare nityaM bruvANaM savyasAchinam || 6||

etenaivArjunaM j~nAtumalaM kaurava sa.nyuge |
yachChikhaNDyavadhIdbhIShmaM pAlyamAnaH kirITinA || 7||

avadhyaM nihataM dRRiShTvA sa.nyuge devamAnuShaiH |
tadaivAj~nAsiShamahaM neyamastIti bhAratI || 8||

yaM pu.nsAM triShu lokeShu sarvashUramama.nsmahi |
tasminvinihate shUre kiM sheShaM paryupAsmahe || 9||

yAnsma tAnglahate tAtaH shakuniH kurusa.nsadi |
akShAnna te.akShA nishitA bANAste shatrutApanAH || 10||

ta ete ghnanti nastAta vishikhA jayachoditAH |
yA.nstadA khyApyamAnA.nstvaM vidureNa na budhyase || 11||

tAstA vilapatashchApi vidurasya mahAtmanaH |
dhIrasya vAcho nAshrauShIH kShemAya vadataH shivAH || 12||

tadidaM vartate ghoramAgataM vaishasaM mahat |
tasyAvamAnAdvAkyasya duryodhana kRRite tava || 13||

yachcha naH prekShamANAnAM kRRiShNAmAnAyayaH sabhAm |
anarhatIM kule jAtAM sarvadharmAnuchAriNIm || 14||

tasyAdharmasya gAndhAre phalaM prAptamidaM tvayA |
no chetpApaM pare loke tvamarchChethAstato.adhikam || 15||

yachcha tAnpANDavAndyUte viShameNa vijitya ha |
prAvrAjayastadAraNye rauravAjinavAsasaH || 16||

putrANAmiva chaiteShAM dharmamAcharatAM sadA |
druhyetko nu naro loke madanyo brAhmaNabruvaH || 17||

pANDavAnAmayaM kopastvayA shakuninA saha |
AhRRito dhRRitarAShTrasya saMmate kurusa.nsadi || 18||

duHshAsanena sa.nyuktaH karNena parivardhitaH |
kShatturvAkyamanAdRRitya tvayAbhyastaH punaH punaH || 19||

yattatsarve parAbhUya paryavArayatArjunim |
sindhurAjAnamAshritya sa vo madhye kathaM hataH || 20||

kathaM tvayi cha karNe cha kRRipe shalye cha jIvati |
ashvatthAmni cha kauravya nidhanaM saindhavo.agamat || 21||

yadvastatsarvarAjAnastejastigmamupAsate |
sindhurAjaM paritrAtuM sa vo madhye kathaM hataH || 22||

mayyeva hi visheSheNa tathA duryodhana tvayi |
Asha.nsata paritrANamarjunAtsa mahIpatiH || 23||

tatastasminparitrANamalabdhavati phalgunAt |
na ki~nchidanupashyAmi jIvitatrANamAtmanaH || 24||

majjantamiva chAtmAnaM dhRRiShTadyumnasya kilbiShe |
pashyAmyahatvA pA~nchAlAnsaha tena shikhaNDinA || 25||

tanmA kimabhitapyantaM vAkSharairabhikRRintasi |
ashaktaH sindhurAjasya bhUtvA trANAya bhArata || 26||

sauvarNaM satyasandhasya dhvajamakliShTakarmaNaH |
apashyanyudhi bhIShmasya kathamAsha.nsase jayam || 27||

madhye mahArathAnAM cha yatrAhanyata saindhavaH |
hato bhUrishravAshchaiva kiM sheShaM tatra manyase || 28||

kRRipa eva cha durdharSho yadi jIvati pArthiva |
yo nAgAtsindhurAjasya vartma taM pUjayAmyaham || 29||

yachchApashyaM hataM bhIShmaM pashyataste.anujasya vai |
duHshAsanasya kauravya kurvANaM karma duShkaram || 30||

avadhyakalpaM sa~NgrAme devairapi savAsavaiH || 30||

na te vasundharAstIti tadahaM chintaye nRRipa |
imAni pANDavAnAM cha sRRi~njayAnAM cha bhArata || 31||

anIkAnyAdravante mAM sahitAnyadya mAriSha || 31||

nAhatvA sarvapA~nchAlAnkavachasya vimokShaNam |
kartAsmi samare karma dhArtarAShTra hitaM tava || 32||

rAjanbrUyAH sutaM me tvamashvatthAmAnamAhave |
na somakAH pramoktavyA jIvitaM parirakShatA || 33||

yachcha pitrAnushiShTo.asi tadvachaH paripAlaya |
AnRRisha.nsye dame satye Arjave cha sthiro bhava || 34||

dharmArthakAmakushalo dharmArthAvapyapIDayan |
dharmapradhAnaH kAryANi kuryAshcheti punaH punaH || 35||

chakShurmanobhyAM santoShyA viprAH sevyAshcha shaktitaH |
na chaiShAM vipriyaM kAryaM te hi vahnishikhopamAH || 36||

eSha tvahamanIkAni pravishAmyarisUdana |
raNAya mahate rAja.nstvayA vAkShalyapIDitaH || 37||

tvaM cha duryodhana balaM yadi shaknoShi dhAraya |
rAtrAvapi hi yotsyante sa.nrabdhAH kurusRRi~njayAH || 38||

evamuktvA tataH prAyAddroNaH pANDavasRRi~njayAn |
muShNankShatriyatejA.nsi nakShatrANAmivA.nshumAn || 39||

\hrule

\medskip
                  127
\medskip

sa~njaya uvAcha||

tato duryodhano rAjA droNenaivaM prachoditaH |
amarShavashamApanno yuddhAyaiva mano dadhe || 1||

abravIchcha tadA karNaM putro duryodhanastava |
pashya kRRiShNasahAyena pANDavena kirITinA || 2||

AchAryavihitaM vyUhaM bhinnaM devaiH sudurbhidam || 2||

tava vyAyachChamAnasya droNasya cha mahAtmanaH |
miShatAM yodhamukhyAnAM saindhavo vinipAtitaH || 3||

pashya rAdheya rAjAnaH pRRithivyAM pravarA yudhi |
pArthenaikena nihatAH siMhenevetarA mRRigAH || 4||

mama vyAyachChamAnasya samare shatrusUdana |
alpAvasheShaM sainyaM me kRRitaM shakrAtmajena ha || 5||

kathaM hyanichChamAnasya droNasya yudhi phalgunaH |
bhindyAtsudurbhidaM vyUhaM yatamAno.api sa.nyuge || 6||

priyo hi phalguno nityamAchAryasya mahAtmanaH |
tato.asya dattavAndvAraM nayuddhenArimardana || 7||

abhayaM saindhavasyAjau dattvA droNaH parantapaH |
prAdAtkirITine dvAraM pashya nirguNatAM mama || 8||

yadyadAsyamanuj~nAM vai pUrvameva gRRihAnprati |
sindhurAjasya samare nAbhaviShyajjanakShayaH || 9||

jayadratho jIvitArthI gachChamAno gRRihAnprati |
mayAnAryeNa sa.nruddho droNAtprApyAbhayaM raNe || 10||

adya me bhrAtaraH kShINAshchitrasenAdayo yudhi |
bhImasenaM samAsAdya pashyatAM no durAtmanAm || 11||

karNa uvAcha||

AchAryaM mA vigarhasva shaktyA yudhyatyasau dvijaH |
ajayyAnpANDavAnmanye droNenAstravidA mRRidhe || 12||

tathA hyenamatikramya praviShTaH shvetavAhanaH |
daivadRRiShTo.anyathAbhAvo na manye vidyate kvachit || 13||

tato no yudhyamAnAnAM paraM shaktyA suyodhana |
saindhavo nihato rAjandaivamatra paraM smRRitam || 14||

paraM yatnaM kurvatAM cha tvayA sArdhaM raNAjire |
hatvAsmAkaM pauruShaM hi daivaM pashchAtkaroti naH || 15||

satataM cheShTamAnAnAM nikRRityA vikrameNa cha || 15||

daivopasRRiShTaH puruSho yatkarma kurute kvachit |
kRRitaM kRRitaM sma tattasya daivena vinihanyate || 16||

yatkartavyaM manuShyeNa vyavasAyavatA satA |
tatkAryamavisha~Nkena siddhirdaive pratiShThitA || 17||

nikRRityA nikRRitAH pArthA viShayogaishcha bhArata |
dagdhA jatugRRihe chApi dyUtena cha parAjitAH || 18||

rAjanItiM vyapAshritya prahitAshchaiva kAnanam |
yatnena cha kRRitaM yatte daivena vinipAtitam || 19||

yudhyasva yatnamAsthAya mRRityuM kRRitvA nivartanam |
yatatastava teShAM cha daivaM mArgeNa yAsyati || 20||

na teShAM matipUrvaM hi sukRRitaM dRRishyate kvachit |
duShkRRitaM tava vA vIra buddhyA hInaM kurUdvaha || 21||

daivaM pramANaM sarvasya sukRRitasyetarasya vA |
ananyakarma daivaM hi jAgarti svapatAmapi || 22||

bahUni tava sainyAni yodhAshcha bahavastathA |
na tathA pANDuputrANAmevaM yuddhamavartata || 23||

tairalpairbahavo yUyaM kShayaM nItAH prahAriNaH |
sha~Nke daivasya tatkarma pauruShaM yena nAshitam || 24||

sa~njaya uvAcha||

evaM sambhAShamANAnAM bahu tattajjanAdhipa |
pANDavAnAmanIkAni samadRRishyanta sa.nyuge || 25||

tataH pravavRRite yuddhaM vyatiShaktarathadvipam |
tAvakAnAM paraiH sArdhaM rAjandurmantrite tava || 26||

\hrule

\medskip
                  128
\medskip

sa~njaya uvAcha||

tadudIrNagajAshvaughaM balaM tava janAdhipa |
pANDusenAmabhidrutya yodhayAmAsa sarvataH || 1||

pA~nchAlAH kuravashchaiva yodhayantaH parasparam |
yamarAShTrAya mahate paralokAya dIkShitAH || 2||

shUrAH shUraiH samAgamya sharatomarashaktibhiH |
vivyadhuH samare tUrNaM ninyushchaiva yamakShayam || 3||

rathinAM rathibhiH sArdhaM rudhirasrAvi dAruNam |
prAvartata mahadyuddhaM nighnatAmitaretaram || 4||

vAraNAshcha mahArAja samAsAdya parasparam |
viShANairdArayAmAsuH sa~NkruddhAshcha madotkaTAH || 5||

hayArohAnhayArohAH prAsashaktiparashvadhaiH |
bibhidustumule yuddhe prArthayanto mahadyashaH || 6||

pattayashcha mahAbAho shatashaH shastrapANayaH |
anyonyamArdayanrAjannityayattAH parAkrame || 7||

gotrANAM nAmadheyAnAM kulAnAM chaiva mAriSha |
shravaNAddhi vijAnImaH pA~nchAlAnkurubhiH saha || 8||

anyonyaM samare yodhAH sharashaktiparashvadhaiH |
preShayanparalokAya vicharanto hyabhItavat || 9||

sharairdasha disho rAja.nsteShAM muktaiH sahasrashaH |
na bhrAjanta yathApUrvaM bhAskare.astaM gate.api cha || 10||

tathA prayudhyamAneShu pANDaveyeShu nirbhayaH |
duryodhano mahArAja vyavagAhata tadbalam || 11||

saindhavasya vadhenaiva bhRRishaM duHkhasamanvitaH |
martavyamiti sa~nchintya prAvishattu dviShadbalam || 12||

nAdayanrathaghoSheNa kampayanniva medinIm |
abhyavartata putraste pANDavAnAmanIkinIm || 13||

sa saMnipAtastumulastasya teShAM cha bhArata |
abhavatsarvasainyAnAmabhAvakaraNo mahAn || 14||

madhya.ndinagataM sUryaM pratapantaM gabhastibhiH |
tathA tava sutaM madhye pratapantaM sharormibhiH || 15||

na shekurbhArataM yuddhe pANDavAH samavekShitum |
palAyane kRRitotsAhA nirutsAhA dviShajjaye || 16||

paryadhAvanta pA~nchAlA vadhyamAnA mahAtmanA |
rukmapu~NkhaiH prasannAgraistava putreNa dhanvinA || 17||

ardyamAnAH sharaistUrNaM nyapatanpANDusainikAH || 17||

na tAdRRishaM raNe karma kRRitavantastu tAvakAH |
yAdRRishaM kRRitavAnrAjA putrastava vishAM pate || 18||

putreNa tava sA senA pANDavI mathitA raNe |
nalinI dviradeneva samantAtphullapa~NkajA || 19||

kShINatoyAnilArkAbhyAM hatatviDiva padminI |
babhUva pANDavI senA tava putrasya tejasA || 20||

pANDusenAM hatAM dRRiShTvA tava putreNa bhArata |
bhImasenapurogAstu pA~nchAlAH samupAdravan || 21||

sa bhImasenaM dashabhirmAdrIputrau tribhistribhiH |
virATadrupadau ShaDbhiH shatena cha shikhaNDinam || 22||

dhRRiShTadyumnaM cha saptatyA dharmaputraM cha saptabhiH |
kekayA.nshchaiva chedI.nshcha bahubhirnishitaiH sharaiH || 23||

sAtvataM pa~nchabhirviddhvA draupadeyA.nstribhistribhiH |
ghaTotkachaM cha samare viddhvA siMha ivAnadat || 24||

shatashashchAparAnyodhAnsadvipAshvarathAnraNe |
sharairavachakartograiH kruddho.antaka iva prajAH || 25||

tasya tAnnighnataH shatrUnrukmapRRiShThaM mahaddhanuH |
bhallAbhyAM pANDavo jyeShThastridhA chichCheda mAriSha || 26||

vivyAdha chainaM dashabhiH samyagastaiH shitaiH sharaiH |
marmANi bhittvA te sarve sambhagnAH kShitimAvishan || 27||

tataH pramuditA yodhAH parivavruryudhiShThiram |
vRRitrahatyai yathA devAH parivavruH pura.ndaram || 28||

tato yudhiShThiro rAjA tava putrasya mAriSha |
sharaM paramadurvAraM preShayAmAsa sa.nyuge || 29||

sa tena bhRRishasa.nviddho niShasAda rathottame || 29||

tataH pA~nchAlasainyAnAM bhRRishamAsIdravo mahAn |
hato rAjeti rAjendra muditAnAM samantataH || 30||

bANashabdaravashchograH shushruve tatra mAriSha |
atha droNo drutaM tatra pratyadRRishyata sa.nyuge || 31||

hRRiShTo duryodhanashchApi dRRiDhamAdAya kArmukam |
tiShTha tiShTheti rAjAnaM bruvanpANDavamabhyayAt || 32||

pratyudyayustaM tvaritAH pA~nchAlA rAjagRRiddhinaH |
tAndroNaH pratijagrAha parIpsankurusattamam || 33||

chaNDavAtoddhatAnmeghAnnighnanrashmimucho yathA || 33||

tato rAjanmahAnAsItsa~NgrAmo bhUrivardhanaH |
tAvakAnAM pareShAM cha sametAnAM yuyutsayA || 34||

\hrule

\medskip
                  129
\medskip

dhRRitarAShTra uvAcha||

yattadA prAvishatpANDUnAchAryaH kupito vashI |
uktvA duryodhanaM samya~Nmama shAstrAtigaM sutam || 1||

pravishya vicharantaM cha raNe shUramavasthitam |
kathaM droNaM maheShvAsaM pANDavAH paryavArayan || 2||

ke.arakShandakShiNaM chakramAchAryasya mahAtmanaH |
ke chottaramarakShanta nighnataH shAtravAnraNe || 3||

nRRityansa rathamArgeShu sarvashastrabhRRitAM varaH |
dhUmaketuriva kruddhaH kathaM mRRityumupeyivAn || 4||

sa~njaya uvAcha||

sAyAhne saindhavaM hatvA rAj~nA pArthaH sametya cha |
sAtyakishcha maheShvAso droNamevAbhyadhAvatAm || 5||

tathA yudhiShThirastUrNaM bhImasenashcha pANDavaH |
pRRithakchamUbhyAM sa.nsaktau droNamevAbhyadhAvatAm || 6||

tathaiva nakulo dhImAnsahadevashcha durjayaH |
dhRRiShTadyumnaH shatAnIko virATashcha sakekayaH || 7||

matsyAH shAlveyasenAshcha droNameva yayuryudhi || 7||

drupadashcha tathA rAjA pA~nchAlairabhirakShitaH |
dhRRiShTadyumnapitA rAjandroNamevAbhyavartata || 8||

draupadeyA maheShvAsA rAkShasashcha ghaTotkachaH |
sasenAste.abhyavartanta droNameva mahAdyutim || 9||

prabhadrakAshcha pA~nchAlAH ShaTsahasrAH prahAriNaH |
droNamevAbhyavartanta puraskRRitya shikhaNDinam || 10||

tathetare naravyAghrAH pANDavAnAM mahArathAH |
sahitAH saMnyavartanta droNameva dvijarShabham || 11||

teShu shUreShu yuddhAya gateShu bharatarShabha |
babhUva rajanI ghorA bhIrUNAM bhayavardhinI || 12||

yodhAnAmashivA raudrA rAjannantakagAminI |
ku~njarAshvamanuShyANAM prANAntakaraNI tadA || 13||

tasyAM rajanyAM ghorAyAM nadantyaH sarvataH shivAH |
nyavedayanbhayaM ghoraM sajvAlakavalairmukhaiH || 14||

ulUkAshchApyadRRishyanta sha.nsanto vipulaM bhayam |
visheShataH kauravANAM dhvajinyAmatidAruNam || 15||

tataH sainyeShu rAjendra shabdaH samabhavanmahAn |
bherIshabdena mahatA mRRida~NgAnAM svanena cha || 16||

gajAnAM garjitaishchApi tura~NgANAM cha heShitaiH |
khurashabdanipAtaishcha tumulaH sarvato.abhavat || 17||

tataH samabhavadyuddhaM sandhyAyAmatidAruNam |
droNasya cha mahArAja sRRi~njayAnAM cha sarvashaH || 18||

tamasA chAvRRite loke na prAj~nAyata ki~nchana |
sainyena rajasA chaiva samantAdutthitena ha || 19||

narasyAshvasya nAgasya samasajjata shoNitam |
nApashyAma rajo bhaumaM kashmalenAbhisa.nvRRitAH || 20||

rAtrau va.nshavanasyeva dahyamAnasya parvate |
ghorashchaTachaTAshabdaH shastrANAM patatAmabhUt || 21||

naiva sve na pare rAjanprAj~nAyanta tamovRRite |
unmattamiva tatsarvaM babhUva rajanImukhe || 22||

bhaumaM rajo.atha rAjendra shoNitena prashAmitam |
shAtakaumbhaishcha kavachairbhUShaNaishcha tamo.abhyagAt || 23||

tataH sA bhAratI senA maNihemavibhUShitA |
dyaurivAsItsanakShatrA rajanyAM bharatarShabha || 24||

gomAyubaDasa~NghuShTA shaktidhvajasamAkulA |
dAruNAbhirutA ghorA kShveDitotkruShTanAditA || 25||

tato.abhavanmahAshabdastumulo lomaharShaNaH |
samAvRRiNvandishaH sarvA mahendrAshaninisvanaH || 26||

sA nishIthe mahArAja senAdRRishyata bhAratI |
a~NgadaiH kuNDalairniShkaiH shastraishchaivAvabhAsitA || 27||

tatra nAgA rathAshchaiva jAmbUnadavibhUShitAH |
nishAyAM pratyadRRishyanta meghA iva savidyutaH || 28||

RRiShTishaktigadAbANamusalaprAsapaTTishAH |
sampatanto vyadRRishyanta bhrAjamAnA ivAgnayaH || 29||

duryodhanapurovAtAM rathanAgabalAhakAm |
vAditraghoShastanitAM chApavidyuddhvajairvRRitAm || 30||

droNapANDavaparjanyAM khaDgashaktigadAshanim |
sharadhArAstrapavanAM bhRRishaM shItoShNasa~NkulAm || 31||

ghorAM vismApanImugrAM jIvitachChidamaplavAm |
tAM prAvishannatibhayAM senAM yuddhachikIrShavaH || 32||

tasminrAtrimukhe ghore mahAshabdaninAdite |
bhIrUNAM trAsajanane shUrANAM harShavardhane || 33||

rAtriyuddhe tadA ghore vartamAne sudAruNe |
droNamabhyadravankruddhAH sahitAH pANDusRRi~njayAH || 34||

ye ye pramukhato rAjannyavartanta mahAtmanaH |
tAnsarvAnvimukhA.nshchakre kA.nshchinninye yamakShayam || 35||

\hrule

\medskip
                  130
\medskip

dhRRitarAShTra uvAcha||

tasminpraviShTe durdharShe sRRi~njayAnamitaujasi |
amRRiShyamANe sa.nrabdhe kA vo.abhUdvai matistadA || 1||

duryodhanaM tathA putramuktvA shAstrAtigaM mama |
yatprAvishadameyAtmA kiM pArthaH pratyapadyata || 2||

nihate saindhave vIre bhUrishravasi chaiva hi |
yadabhyagAnmahAtejAH pA~nchAlAnaparAjitaH || 3||

kimamanyata durdharShaH praviShTe shatrutApane |
duryodhanashcha kiM kRRityaM prAptakAlamamanyata || 4||

ke cha taM varadaM vIramanvayurdvijasattamam |
ke chAsya pRRiShThato.agachChanvIrAH shUrasya yudhyataH || 5||

ke purastAdayudhyanta nighnataH shAtravAnraNe || 5||

manye.ahaM pANDavAnsarvAnbhAradvAjasharArditAn |
shishire kampamAnA vai kRRishA gAva ivAbhibho || 6||

pravishya sa maheShvAsaH pA~nchAlAnarimardanaH |
kathaM nu puruShavyAghraH pa~nchatvamupajagmivAn || 7||

sarveShu sainyeShu cha sa~NgateShu  rAtrau sameteShu mahAratheShu |
sa.nloDyamAneShu pRRithagvidheShu  ke vastadAnIM matimanta Asan || 8||

hatA.nshchaiva viShaktA.nshcha parAbhUtA.nshcha sha.nsasi |
rathino virathA.nshchaiva kRRitAnyuddheShu mAmakAn || 9||

kathameShAM tadA tatra pArthAnAmapalAyinAm |
prakAshamabhavadrAtrau kathaM kuruShu sa~njaya || 10||

sa~njaya uvAcha||

rAtriyuddhe tadA rAjanvartamAne sudAruNe |
droNamabhyadravanrAtrau pANDavAH sahasainikAH || 11||

tato droNaH kekayA.nshcha dhRRiShTadyumnasya chAtmajAn |
preShayanmRRityulokAya sarvAniShubhirAshugaiH || 12||

tasya pramukhato rAjanye.avartanta mahArathAH |
tAnsarvAnpreShayAmAsa paralokAya bhArata || 13||

pramathnantaM tadA vIraM bhAradvAjaM mahAratham |
abhyavartata sa~NkruddhaH shibI rAjanpratApavAn || 14||

tamApatantaM samprekShya pANDavAnAM mahAratham |
vivyAdha dashabhirdroNaH sarvapArashavaiH sharaiH || 15||

taM shibiH prativivyAdha tri.nshatA nishitaiH sharaiH |
sArathiM chAsya bhallena smayamAno nyapAtayat || 16||

tasya droNo hayAnhatvA sArathiM cha mahAtmanaH |
athAsya sashirastrANaM shiraH kAyAdapAharat || 17||

kali~NgAnAM cha sainyena kali~Ngasya suto raNe |
pUrvaM pitRRivadhAtkruddho bhImasenamupAdravat || 18||

sa bhImaM pa~nchabhirviddhvA punarvivyAdha saptabhiH |
vishokaM tribhirAjaghne dhvajamekena patriNA || 19||

kali~NgAnAM tu taM shUraM kruddhaM kruddho vRRikodaraH |
rathAdrathamabhidrutya muShTinAbhijaghAna ha || 20||

tasya muShTihatasyAjau pANDavena balIyasA |
sarvANyasthIni sahasA prApatanvai pRRithakpRRithak || 21||

taM karNo bhrAtarashchAsya nAmRRiShyanta mahArathAH |
te bhImasenaM nArAchairjaghnurAshIviShopamaiH || 22||

tataH shatrurathaM tyaktvA bhImo dhruvarathaM gataH |
dhruvaM chAsyantamanishaM muShTinA samapothayat || 23||

sa tathA pANDuputreNa balinA nihato.apatat || 23||

taM nihatya mahArAja bhImaseno mahAbalaH |
jayarAtarathaM prApya muhuH siMha ivAnadat || 24||

jayarAtamathAkShipya nadansavyena pANinA |
talena nAshayAmAsa karNasyaivAgrataH sthitam || 25||

karNastu pANDave shaktiM kA~nchanIM samavAsRRijat |
tatastAmeva jagrAha prahasanpANDunandanaH || 26||

karNAyaiva cha durdharShashchikShepAjau vRRikodaraH |
tAmantarikShe chichCheda shakunistailapAyinA || 27||

tatastava sutA rAjanbhImasya rathamAvrajan |
mahatA sharavarSheNa ChAdayanto vRRikodaram || 28||

durmadasya tato bhImaH prahasanniva sa.nyuge |
sArathiM cha hayA.nshchaiva sharairninye yamakShayam || 29||

durmadastu tato yAnaM duShkarNasyAvapupluve || 29||

tAvekarathamArUDhau bhrAtarau paratApanau |
sa~NgrAmashiraso madhye bhImaM dvAvabhyadhAvatAm || 30||

yathAmbupatimitrau hi tArakaM daityasattamam || 30||

tatastu durmadashchaiva duShkarNashcha tavAtmajau |
rathamekaM samAruhya bhImaM bANairavidhyatAm || 31||

tataH karNasya miShato drauNerduryodhanasya cha |
kRRipasya somadattasya bAhlIkasya cha pANDavaH || 32||

durmadasya cha vIrasya duShkarNasya cha taM ratham |
pAdaprahAreNa dharAM prAveshayadari.ndamaH || 33||

tataH sutau te balinau shUrau duShkarNadurmadau |
muShTinAhatya sa~Nkruddho mamarda charaNena cha || 34||

tato hAhAkRRite sainye dRRiShTvA bhImaM nRRipAbruvan |
rudro.ayaM bhImarUpeNa dhArtarAShTreShu gRRidhyati || 35||

evamuktvApalAyanta sarve bhArata pArthivAH |
visa~nj~nAvAhayanvAhAnna cha dvau saha dhAvataH || 36||

tato bale bhRRishalulite nishAmukhe  supUjito nRRipavRRiShabhairvRRikodaraH |
mahAbalaH kamalavibuddhalochano  yudhiShThiraM nRRipatimapUjayadbalI || 37||

tato yamau drupadavirATakekayA  yudhiShThirashchApi parAM mudaM yayuH |
vRRikodaraM bhRRishamabhipUjaya.nshcha te  yathAndhake pratinihate haraM surAH || 38||

tataH sutAstava varuNAtmajopamA  ruShAnvitAH saha guruNA mahAtmanA |
vRRikodaraM sarathapadAtiku~njarA  yuyutsavo bhRRishamabhiparyavArayan || 39||

tato.abhavattimiraghanairivAvRRitaM  mahAbhaye bhayadamatIva dAruNam |
nishAmukhe baDavRRikagRRidhramodanaM  mahAtmanAM nRRipavarayuddhamadbhutam || 40||

\hrule

\medskip
                  131
\medskip

sa~njaya uvAcha||

prAyopaviShTe tu hate putre sAtyakinA tataH |
somadatto bhRRishaM kruddhaH sAtyakiM vAkyamabravIt || 1||

kShatradharmaH purA dRRiShTo yastu devairmahAtmabhiH |
taM tvaM sAtvata santyajya dasyudharme kathaM rataH || 2||

parA~NmukhAya dInAya nyastashastrAya yAchate |
kShatradharmarataH prAj~naH kathaM nu praharedraNe || 3||

dvAveva kila vRRiShNInAM tatra khyAtau mahArathau |
pradyumnashcha mahAbAhustvaM chaiva yudhi sAtvata || 4||

kathaM prAyopaviShTAya pArthena ChinnabAhave |
nRRisha.nsaM patanIyaM cha tAdRRishaM kRRitavAnasi || 5||

shape sAtvata putrAbhyAmiShTena sukRRitena cha |
anatItAmimAM rAtriM yadi tvAM vIramAninam || 6||

arakShyamANaM pArthena jiShNunA sasutAnujam |
na hanyAM niraye ghore pateyaM vRRiShNipA.nsana || 7||

evamuktvA susa~NkruddhaH somadatto mahAbalaH |
dadhmau sha~NkhaM cha tAreNa siMhanAdaM nanAda cha || 8||

tataH kamalapatrAkShaH siMhadaMShTro mahAbalaH |
sAtvato bhRRishasa~NkruddhaH somadattamathAbravIt || 9||

hato bhUrishravA vIrastava putro mahArathaH |
shalashchaiva tathA rAjanbhrAtRRivyasanakarshitaH || 10||

tvAM chApyadya vadhiShyAmi saputrapashubAndhavam |
tiShThedAnIM raNe yattaH kauravo.asi visheShataH || 11||

yasmindAnaM damaH shauchamahi.nsA hrIrdhRRitiH kShamA |
anapAyIni sarvANi nityaM rAj~ni yudhiShThire || 12||

mRRida~Ngaketostasya tvaM tejasA nihataH purA |
sakarNasaubalaH sa~Nkhye vinAshaM samupeShyasi || 13||

shape.ahaM kRRiShNacharaNairiShTApUrtena chaiva ha |
yadi tvAM sasutaM pApaM na hanyAM yudhi roShitaH || 14||

apayAsyasi chettyaktvA tato mukto bhaviShyasi || 14||

evamAbhAShya chAnyonyaM krodhasa.nraktalochanau |
pravRRittau sharasampAtaM kartuM puruShasattamau || 15||

tato gajasahasreNa rathAnAmayutena cha |
duryodhanaH somadattaM parivArya vyavasthitaH || 16||

shakunishcha susa~NkruddhaH sarvashastrabhRRitAM varaH |
putrapautraiH parivRRito bhrAtRRibhishchendravikramaiH || 17||

syAlastava mahAbAhurvajrasaMhanano yuvA || 17||

sAgraM shatasahasraM tu hayAnAM tasya dhImataH |
somadattaM maheShvAsaM samantAtparyarakShata || 18||

rakShyamANashcha balibhishChAdayAmAsa sAtyakim |
taM ChAdyamAnaM vishikhairdRRiShTvA saMnataparvabhiH || 19||

dhRRiShTadyumno.abhyayAtkruddhaH pragRRihya mahatIM chamUm || 19||

chaNDavAtAbhisRRiShTAnAmudadhInAmiva svanaH |
AsIdrAjanbalaughAnAmanyonyamabhinighnatAm || 20||

vivyAdha somadattastu sAtvataM navabhiH sharaiH |
sAtyakirdashabhishchainamavadhItkurupu~Ngavam || 21||

so.atividdho balavatA samare dRRiDhadhanvanA |
rathopasthaM samAsAdya mumoha gatachetanaH || 22||

taM vimUDhaM samAlakShya sArathistvarayAnvitaH |
apovAha raNAdvIraM somadattaM mahAratham || 23||

taM visa~nj~naM samAlokya yuyudhAnasharArditam |
drauNirabhyadravatkruddhaH sAtvataM raNamUrdhani || 24||

tamApatantaM samprekShya shaineyasya rathaM prati |
bhaimaseniH susa~NkruddhaH pratyamitramavArayat || 25||

kArShNAyasamayaM ghoramRRikShacharmAvRRitaM mahat |
yuktaM gajanibhairvAhairna hayairnApi vA gajaiH || 26||

vikShiptamaShTachakreNa vivRRitAkSheNa kUjatA |
dhvajenochChritatuNDena gRRidhrarAjena rAjatA || 27||

lohitArdrapatAkaM tamantramAlAvibhUShitam |
aShTachakrasamAyuktamAsthAya vipulaM ratham || 28||

shUlamudgaradhAriNyA shailapAdapahastayA |
rakShasAM ghorarUpANAmakShauhiNyA samAvRRitaH || 29||

tamudyatamahAchApaM nishAmya vyathitA nRRipAH |
yugAntakAlasamaye daNDahastamivAntakam || 30||

bhayArditA prachukShobha putrasya tava vAhinI |
vAyunA kShobhitAvartA ga~Ngevordhvatara~NgiNI || 31||

ghaTotkachaprayuktena siMhanAdena bhIShitAH |
prasusruvurgajA mUtraM vivyathushcha narA bhRRisham || 32||

tato.ashmavRRiShTiratyarthamAsIttatra samantataH |
sandhyAkAlAdhikabalaiH pramuktA rAkShasaiH kShitau || 33||

AyasAni cha chakrANi bhushuNDyaH prAsatomarAH |
patantyaviralAH shUlAH shataghnyaH paTTishAstathA || 34||

tadugramatiraudraM cha dRRiShTvA yuddhaM narAdhipAH |
tanayAstava karNashcha vyathitAH prAdravandishaH || 35||

tatraiko.astrabalashlAghI drauNirmAnI na vivyathe |
vyadhamachcha sharairmAyAM ghaTotkachavinirmitAm || 36||

nihatAyAM tu mAyAyAmamarShI sa ghaTotkachaH |
visasarja sharAnghorA.nste.ashvatthAmAnamAvishan || 37||

bhujagA iva vegena valmIkaM krodhamUrChitAH |
te sharA rudhirAbhyaktA bhittvA shAradvatIsutam || 38||

vivishurdharaNIM shIghrA rukmapu~NkhAH shilAshitAH || 38||

ashvatthAmA tu sa~Nkruddho laghuhastaH pratApavAn |
ghaTotkachamabhikruddhaM bibheda dashabhiH sharaiH || 39||

ghaTotkacho.atividdhastu droNaputreNa marmasu |
chakraM shatasahasrAramagRRihNAdvyathito bhRRisham || 40||

kShurAntaM bAlasUryAbhaM maNivajravibhUShitam |
ashvatthAmnastu chikShepa bhaimasenirjighA.nsayA || 41||

vegena mahatA gachChadvikShiptaM drauNinA sharaiH |
abhAgyasyeva sa~NkalpastanmoghaM nyapatadbhuvi || 42||

ghaTotkachastatastUrNaM dRRiShTvA chakraM nipAtitam |
drauNiM prAchChAdayadbANaiH svarbhAnuriva bhAskaram || 43||

ghaTotkachasutaH shrImAnbhinnA~njanachayopamaH |
rurodha drauNimAyAntaM prabha~njanamivAdrirAT || 44||

pautreNa bhImasenasya sharaiH so.a~njanaparvaNA |
babhau meghena dhArAbhirgirirmerurivArditaH || 45||

ashvatthAmA tvasambhrAnto rudropendrendravikramaH |
dhvajamekena bANena chichChedA~njanaparvaNaH || 46||

dvAbhyAM tu rathayantAraM tribhishchAsya triveNukam |
dhanurekena chichCheda chaturbhishchaturo hayAn || 47||

virathasyodyataM hastAddhemabindubhirAchitam |
vishikhena sutIkShNena khaDgamasya dvidhAkarot || 48||

gadA hemA~NgadA rAja.nstUrNaM haiDimbasUnunA |
bhrAmyotkShiptA sharaiH sApi drauNinAbhyAhatApatat || 49||

tato.antarikShamutpatya kAlamegha ivonnadan |
vavarShA~njanaparvA sa drumavarShaM nabhastalAt || 50||

tato mAyAdharaM drauNirghaTotkachasutaM divi |
mArgaNairabhivivyAdha ghanaM sUrya ivA.nshubhiH || 51||

so.avatIrya punastasthau rathe hemapariShkRRite |
mahIdhara ivAtyuchchaH shrImAna~njanaparvataH || 52||

tamayasmayavarmANaM drauNirbhImAtmajAtmajam |
jaghAnA~njanaparvANaM maheshvara ivAndhakam || 53||

atha dRRiShTvA hataM putramashvatthAmnA mahAbalam |
drauNeH sakAshamabhyetya roShAtprachalitA~NgadaH || 54||

prAha vAkyamasambhrAnto vIraM shAradvatIsutam |
dahantaM pANDavAnIkaM vanamagnimivoddhatam || 55||

tiShTha tiShTha na me jIvandroNaputra gamiShyasi |
tvAmadya nihaniShyAmi krau~nchamagnisuto yathA || 56||

ashvatthAmovAcha||

gachCha vatsa sahAnyaistvaM yudhyasvAmaravikrama |
na hi putreNa haiDimbe pitA nyAyyaM prabAdhitum || 57||

kAmaM khalu na me roSho haiDimbe vidyate tvayi |
kiM tu roShAnvito janturhanyAdAtmAnamapyuta || 58||

sa~njaya uvAcha||

shrutvaitatkrodhatAmrAkShaH putrashokasamanvitaH |
ashvatthAmAnamAyasto bhaimasenirabhAShata || 59||

kimahaM kAtaro drauNe pRRithagjana ivAhave |
bhImAtkhalvahamutpannaH kurUNAM vipule kule || 60||

pANDavAnAmahaM putraH samareShvanivartinAm |
rakShasAmadhirAjo.ahaM dashagrIvasamo bale || 61||

tiShTha tiShTha na me jIvandroNaputra gamiShyasi |
yuddhashraddhAmahaM te.adya vineShyAmi raNAjire || 62||

ityuktvA roShatAmrAkSho rAkShasaH sumahAbalaH |
drauNimabhyadravatkruddho gajendramiva kesarI || 63||

rathAkShamAtrairiShubhirabhyavarShadghaTotkachaH |
rathinAmRRiShabhaM drauNiM dhArAbhiriva toyadaH || 64||

sharavRRiShTiM sharairdrauNiraprAptAM tAM vyashAtayat |
tato.antarikShe bANAnAM sa~NgrAmo.anya ivAbhavat || 65||

athAstrasa~NgharShakRRitairvisphuli~NgaiH samAbabhau |
vibhAvarImukhe vyoma khadyotairiva chitritam || 66||

nishAmya nihatAM mAyAM drauNinA raNamAninA |
ghaTotkachastato mAyAM sasarjAntarhitaH punaH || 67||

so.abhavadgiriratyuchchaH shikharaistarusa~NkaTaiH |
shUlaprAsAsimusalajalaprasravaNo mahAn || 68||

tama~njanachayaprakhyaM drauNirdRRiShTvA mahIdharam |
prapatadbhishcha bahubhiH shastrasa~Nghairna chukShubhe || 69||

tataH smayanniva drauNirvajramastramudIrayat |
sa tenAstreNa shailendraH kShiptaH kShipramanashyata || 70||

tataH sa toyado bhUtvA nIlaH sendrAyudho divi |
ashmavRRiShTibhiratyugro drauNimAchChAdayadraNe || 71||

atha sandhAya vAyavyamastramastravidAM varaH |
vyadhamaddroNatanayo nIlameghaM samutthitam || 72||

sa mArgaNagaNairdrauNirdishaH prachChAdya sarvataH |
shataM rathasahasrANAM jaghAna dvipadAM varaH || 73||

sa dRRiShTvA punarAyAntaM rathenAyatakArmukam |
ghaTotkachamasambhrAntaM rAkShasairbahubhirvRRitam || 74||

siMhashArdUlasadRRishairmattadviradavikramaiH |
gajasthaishcha rathasthaishcha vAjipRRiShThagatairapi || 75||

vivRRitAsyashirogrIvairhaiDimbAnucharaiH saha |
paulastyairyAtudhAnaishcha tAmasaishchogravikramaiH || 76||

nAnAshastradharairvIrairnAnAkavachabhUShaNaiH |
mahAbalairbhImaravaiH sa.nrambhodvRRittalochanaiH || 77||

upasthitaistato yuddhe rAkShasairyuddhadurmadaiH |
viShaNNamabhisamprekShya putraM te drauNirabravIt || 78||

tiShTha duryodhanAdya tvaM na kAryaH sambhramastvayA |
sahaibhirbhrAtRRibhirvIraiH pArthivaishchendravikramaiH || 79||

nihaniShyAmyamitrA.nste na tavAsti parAjayaH |
satyaM te pratijAnAmi paryAshvAsaya vAhinIm || 80||

duryodhana uvAcha||

na tvetadadbhutaM manye yatte mahadidaM manaH |
asmAsu cha parA bhaktistava gautaminandana || 81||

sa~njaya uvAcha||

ashvatthAmAnamuktvaivaM tataH saubalamabravIt |
vRRitaH shatasahasreNa rathAnAM raNashobhinAm || 82||

ShaShTyA gajasahasraishcha prayAhi tvaM dhana~njayam |
karNashcha vRRiShasenashcha kRRipo nIlastathaiva cha || 83||

udIchyAH kRRitavarmA cha purumitraH shrutArpaNaH |
duHshAsano nikumbhashcha kuNDabhedI urukramaH || 84||

pura~njayo dRRiDharathaH patAkI hemapa~NkajaH |
shalyAruNIndrasenAshcha sa~njayo vijayo jayaH || 85||

kamalAkShaH puruH krAthI jayavarmA sudarshanaH |
ete tvAmanuyAsyanti pattInAmayutAni ShaT || 86||

jahi bhImaM yamau chobhau dharmarAjaM cha mAtula |
asurAniva devendro jayAshA me tvayi sthitA || 87||

dAritAndrauNinA bANairbhRRishaM vikShatavigrahAn |
jahi mAtula kaunteyAnasurAniva pAvakiH || 88||

evamukto yayau shIghraM putreNa tava saubalaH |
piprIShuste sutAnrAjandidhakShushchaiva pANDavAn || 89||

atha pravavRRite yuddhaM drauNirAkShasayormRRidhe |
vibhAvaryAM sutumulaM shakraprahrAdayoriva || 90||

tato ghaTotkacho bANairdashabhirgautamIsutam |
jaghAnorasi sa~Nkruddho viShAgnipratimairdRRiDhaiH || 91||

sa tairabhyAhato gADhaM sharairbhImasuteritaiH |
chachAla rathamadhyastho vAtoddhUta iva drumaH || 92||

bhUyashchA~njalikenAsya mArgaNena mahAprabham |
drauNihastasthitaM chApaM chichChedAshu ghaTotkachaH || 93||

tato.anyaddrauNirAdAya dhanurbhArasahaM mahat |
vavarSha vishikhA.nstIkShNAnvAridhArA ivAmbudaH || 94||

tataH shAradvatIputraH preShayAmAsa bhArata |
suvarNapu~NkhA~nshatrughnAnkhacharAnkhacharAnprati || 95||

tadbANairarditaM yUthaM rakShasAM pInavakShasAm |
siMhairiva babhau mattaM gajAnAmAkulaM kulam || 96||

vidhamya rAkShasAnbANaiH sAshvasUtarathAnvibhuH |
dadAha bhagavAnvahnirbhUtAnIva yugakShaye || 97||

sa dagdhvAkShauhiNIM bANairnairRRitAnruruche bhRRisham |
pureva tripuraM dagdhvA divi devo maheshvaraH || 98||

yugAnte sarvabhUtAni dagdhveva vasurulbaNaH |
rarAja jayatAM shreShTho droNaputrastavAhitAn || 99||

teShu rAjasahasreShu pANDaveyeShu bhArata |
nainaM nirIkShituM kashchichChaknoti drauNimAhave || 100||

RRite ghaTotkachAdvIrAdrAkShasendrAnmahAbalAt || 100||

sa punarbharatashreShTha krodhAdraktAntalochanaH |
talaM talena saMhatya sa.ndashya dashanachChadam || 101||

svasUtamabravItkruddho droNaputrAya mAM vaha || 101||

sa yayau ghorarUpeNa tena jaitrapatAkinA |
dvairathaM droNaputreNa punarapyarisUdanaH || 102||

sa chikShepa tataH kruddho droNaputrAya rAkShasaH |
aShTachakrAM mahAraudrAmashanIM rudranirmitAm || 103||

tAmavaplutya jagrAha drauNirnyasya rathe dhanuH |
chikShepa chainAM tasyaiva syandanAtso.avapupluve || 104||

sAshvasUtadhvajaM vAhaM bhasma kRRitvA mahAprabhA |
vivesha vasudhAM bhittvA sAshanirbhRRishadAruNA || 105||

drauNestatkarma dRRiShTvA tu sarvabhUtAnyapUjayan |
yadavaplutya jagrAha ghorAM sha~NkaranirmitAm || 106||

dhRRiShTadyumnarathaM gatvA bhaimasenistato nRRipa |
mumocha nishitAnbANAnpunardrauNermahorasi || 107||

dhRRiShTadyumno.apyasambhrAnto mumochAshIviShopamAn |
suvarNapu~NkhAnvishikhAndroNaputrasya vakShasi || 108||

tato mumocha nArAchAndrauNistAbhyAM sahasrashaH |
tAvapyagnishikhAprakhyairjaghnatustasya mArgaNAn || 109||

atitIvramabhUdyuddhaM tayoH puruShasiMhayoH |
yodhAnAM prItijananaM drauNeshcha bharatarShabha || 110||

tato rathasahasreNa dviradAnAM shataistribhiH |
ShaDbhirvAjisahasraishcha bhImastaM deshamAvrajat || 111||

tato bhImAtmajaM rakSho dhRRiShTadyumnaM cha sAnugam |
ayodhayata dharmAtmA drauNirakliShTakarmakRRit || 112||

tatrAdbhutatamaM drauNirdarshayAmAsa vikramam |
ashakyaM kartumanyena sarvabhUteShu bhArata || 113||

nimeShAntaramAtreNa sAshvasUtarathadvipAm |
akShauhiNIM rAkShasAnAM shitairbANairashAtayat || 114||

miShato bhImasenasya haiDimbeH pArShatasya cha |
yamayordharmaputrasya vijayasyAchyutasya cha || 115||

pragADhama~njogatibhirnArAchairabhitADitAH |
nipeturdviradA bhUmau dvishRRi~NgA iva parvatAH || 116||

nikRRittairhastihastaishcha vichaladbhiritastataH |
rarAja vasudhA kIrNA visarpadbhirivoragaiH || 117||

kShiptaiH kA~nchanadaNDaishcha nRRipachChatraiH kShitirbabhau |
dyaurivoditachandrArkA grahAkIrNA yugakShaye || 118||

pravRRiddhadhvajamaNDUkAM bherIvistIrNakachChapAm |
Chatraha.nsAvalIjuShTAM phenachAmaramAlinIm || 119||

ka~NkagRRidhramahAgrAhAM naikAyudhajhaShAkulAm |
rathakShiptamahAvaprAM patAkAruchiradrumAm || 120||

sharamInAM mahAraudrAM prAsashaktyugraDuNDubhAm |
majjAmA.nsamahApa~NkAM kabandhAvarjitoDupAm || 121||

keshashaivalakalmAShAM bhIrUNAM kashmalAvahAm |
nAgendrahayayodhAnAM sharIravyayasambhavAm || 122||

shoNitaughamahAvegAM drauNiH prAvartayannadIm |
yodhArtaravanirghoShAM kShatajormisamAkulAm || 123||

prAyAdatimahAghoraM yamakShayamahodadhim |
nihatya rAkShasAnbANairdrauNirhaiDimbamArdayat || 124||

punarapyatisa~NkruddhaH savRRikodarapArShatAn |
sa nArAchagaNaiH pArthAndrauNirviddhvA mahAbalaH || 125||

jaghAna surathaM nAma drupadasya sutaM vibhuH |
punaH shruta~njayaM nAma surathasyAnujaM raNe || 126||

balAnIkaM jayAnIkaM jayAshvaM chAbhijaghnivAn |
shrutAhvayaM cha rAjendra drauNirninye yamakShayam || 127||

tribhishchAnyaiH sharaistIkShNaiH supu~Nkhai rukmamAlinam |
shatru~njayaM cha balinaM shakralokaM ninAya ha || 128||

jaghAna sa pRRiShadhraM cha chandradevaM cha mAninam |
kuntibhojasutA.nshchAjau dashabhirdasha jaghnivAn || 129||

ashvatthAmA susa~NkruddhaH sandhAyogramajihmagam |
mumochAkarNapUrNena dhanuShA sharamuttamam || 130||

yamadaNDopamaM ghoramuddishyAshu ghaTotkacham || 130||

sa bhittvA hRRidayaM tasya rAkShasasya mahAsharaH |
vivesha vasudhAM shIghraM sapu~NkhaH pRRithivIpate || 131||

taM hataM patitaM j~nAtvA dhRRiShTadyumno mahArathaH |
drauNeH sakAshAdrAjendra apaninye rathAntaram || 132||

tathA parA~NmukharathaM sainyaM yaudhiShThiraM nRRipa |
parAjitya raNe vIro droNaputro nanAda ha || 133||

pUjitaH sarvabhUtaishcha tava putraishcha bhArata || 133||

atha sharashatabhinnakRRittadehai rhatapatitaiH kShaNadAcharaiH samantAt |
nidhanamupagatairmahI kRRitAbhU dgirishikharairiva durgamAtiraudrA || 134||

taM siddhagandharvapishAchasa~NghA  nAgAH suparNAH pitaro vayA.nsi |
rakShogaNA bhUtagaNAshcha drauNi mapUjayannapsarasaH surAshcha || 135||

\hrule

\medskip
                  132
\medskip

sa~njaya uvAcha||

drupadasyAtmajAndRRiShTvA kuntibhojasutA.nstathA |
droNaputreNa nihatAnrAkShasA.nshcha sahasrashaH || 1||

yudhiShThiro bhImaseno dhRRiShTadyumnashcha pArShataH |
yuyudhAnashcha sa.nyattA yuddhAyaiva mano dadhuH || 2||

somadattaH punaH kurddho dRRiShTvA sAtyakimAhave |
mahatA sharavarSheNa ChAdayAmAsa sarvataH || 3||

tataH samabhavadyuddhamatIva bhayavardhanam |
tvadIyAnAM pareShAM cha ghoraM vijayakA~NkShiNAm || 4||

dashabhiH sAtvatasyArthe bhImo vivyAdha kauravam |
somadatto.api taM vIraM shatena pratyavidhyata || 5||

sAtvatastvabhisa~NkruddhaH putrAdhibhirabhiplutam |
vRRiddhamRRiddhaM guNaiH sarvairyayAtimiva nAhuSham || 6||

vivyAdha dashabhistIkShNaiH sharairvajranipAtibhiH |
shaktyA chainamathAhatya punarvivyAdha saptabhiH || 7||

tatastu sAtyakerarthe bhImaseno navaM dRRiDham |
mumocha parighaM ghoraM somadattasya mUrdhani || 8||

sAtyakishchAgnisa~NkAshaM mumocha sharamuttamam |
somadattorasi kruddhaH supatraM nishitaM yudhi || 9||

yugapatpetaturatha ghorau parighamArgaNau |
sharIre somadattasya sa papAta mahArathaH || 10||

vyAmohite tu tanaye bAhlIkaH samupAdravat |
visRRija~nsharavarShANi kAlavarShIva toyadaH || 11||

bhImo.atha sAtvatasyArthe bAhlIkaM navabhiH sharaiH |
pIDayanvai mahAtmAnaM vivyAdha raNamUrdhani || 12||

prAtipIyastu sa~NkruddhaH shaktiM bhImasya vakShasi |
nichakhAna mahAbAhuH pura.ndara ivAshanim || 13||

sa tayAbhihato bhImashchakampe cha mumoha cha |
prApya chetashcha balavAngadAmasmai sasarja ha || 14||

sA pANDavena prahitA bAhlIkasya shiro.aharat |
sa papAta hataH pRRithvyAM vajrAhata ivAdrirAT || 15||

tasminvinihate vIre bAhlIke puruSharShabhe |
putrAste.abhyardayanbhImaM dasha dAsharatheH samAH || 16||

nArAchairdashabhirbhImastAnnihatya tavAtmajAn |
karNasya dayitaM putraM vRRiShasenamavAkirat || 17||

tato vRRiSharatho nAma bhrAtA karNasya vishrutaH |
jaghAna bhImaM nArAchaistamapyabhyavadhIdbalI || 18||

tataH sapta rathAnvIraH syAlAnAM tava bhArata |
nihatya bhImo nArAchaiH shatachandramapothayat || 19||

amarShayanto nihataM shatachandraM mahAratham |
shakunerbhrAtaro vIrA gajAkShaH sharabho vibhuH || 20||

abhidrutya sharaistIkShNairbhImasenamatADayan || 20||

sa tudyamAno nArAchairvRRiShTivegairivarShabhaH |
jaghAna pa~nchabhirbANaiH pa~nchaivAtibalo rathAn || 21||

tAndRRiShTvA nihatAnvIrAnvichelurnRRipasattamAH || 21||

tato yudhiShThiraH kruddhastavAnIkamashAtayat |
miShataH kumbhayoneshcha putrANAM cha tavAnagha || 22||

ambaShThAnmAlavA~nshUrA.nstrigartAnsashibInapi |
prAhiNonmRRityulokAya gaNAnyuddhe yudhiShThiraH || 23||

abhIShAhA~nshUrasenAnbAhlIkAnsavasAtikAn |
nikRRitya pRRithivIM rAjA chakre shoNitakardamAm || 24||

yaudheyAraTTarAjanyamadrakANAM gaNAnyudhi |
prAhiNonmRRityulokAya shUrAnbANairyudhiShThiraH || 25||

hatAharata gRRihNIta vidhyata vyavakRRintata |
ityAsIttumulaH shabdo yudhiShThirarathaM prati || 26||

sainyAni drAvayantaM taM droNo dRRiShTvA yudhiShThiram |
choditastava putreNa sAyakairabhyavAkirat || 27||

droNastu paramakruddho vAyavyAstreNa pArthivam |
vivyAdha so.asya taddivyamastramastreNa jaghnivAn || 28||

tasminvinihate chAstre bhAradvAjo yudhiShThire |
vAruNaM yAmyamAgneyaM tvAShTraM sAvitrameva cha || 29||

chikShepa paramakruddho jighA.nsuH pANDunandanam || 29||

kShiptAni kShipyamANAni tAni chAstrANi dharmajaH |
jaghAnAstrairmahAbAhuH kumbhayoneravitrasan || 30||

satyAM chikIrShamANastu pratij~nAM kumbhasambhavaH |
prAdushchakre.astramaindraM vai prAjApatyaM cha bhArata || 31||

jighA.nsurdharmatanayaM tava putrahite rataH || 31||

patiH kurUNAM gajasiMhagAmI  vishAlavakShAH pRRithulohitAkShaH |
prAdushchakArAstramahInatejA  mAhendramanyatsa jaghAna te.astre || 32||

vihanyamAneShvastreShu droNaH krodhasamanvitaH |
yudhiShThiravadhaprepsurbrAhmamastramudairayat || 33||

tato nAj~nAsiShaM ki~nchidghoreNa tamasAvRRite |
sarvabhUtAni cha paraM trAsaM jagmurmahIpate || 34||

brahmAstramudyataM dRRiShTvA kuntIputro yudhiShThiraH |
brahmAstreNaiva rAjendra tadastraM pratyavArayat || 35||

tataH sainikamukhyAste prashasha.nsurnararShabhau |
droNapArthau maheShvAsau sarvayuddhavishAradau || 36||

tataH pramuchya kaunteyaM droNo drupadavAhinIm |
vyadhamadroShatAmrAkSho vAyavyAstreNa bhArata || 37||

te hanyamAnA droNena pA~nchAlAH prAdravanbhayAt |
pashyato bhImasenasya pArthasya cha mahAtmanaH || 38||

tataH kirITI bhImashcha sahasA saMnyavartatAm |
mahadbhyAM rathava.nshAbhyAM parigRRihya balaM tava || 39||

bIbhatsurdakShiNaM pArshvamuttaraM tu vRRikodaraH |
bhAradvAjaM sharaughAbhyAM mahadbhyAmabhyavarShatAm || 40||

tau tadA sRRi~njayAshchaiva pA~nchAlAshcha mahaujasaH |
anvagachChanmahArAja matsyAshcha saha sAtvataiH || 41||

tataH sA bhAratI senA vadhyamAnA kirITinA |
droNena vAryamANAste svayaM tava sutena cha || 42||

nAshakyanta mahArAja yodhA vArayituM tadA || 42||

\hrule

\medskip
                  133
\medskip

sa~njaya uvAcha||

udIryamANaM taddRRiShTvA pANDavAnAM mahadbalam |
aviShahyaM cha manvAnaH karNaM duryodhano.abravIt || 1||

ayaM sa kAlaH samprApto mitrANAM mitravatsala |
trAyasva samare karNa sarvAnyodhAnmahAbala || 2||

pA~nchAlairmatsyakaikeyaiH pANDavaishcha mahArathaiH |
vRRitAnsamantAtsa~NkruddhairniHshvasadbhirivoragaiH || 3||

ete nadanti saMhRRiShTAH pANDavA jitakAshinaH |
shakropamAshcha bahavaH pA~nchAlAnAM rathavrajAH || 4||

karNa uvAcha||

paritrAtumiha prApto yadi pArthaM pura.ndaraH |
tamapyAshu parAjitya tato hantAsmi pANDavam || 5||

satyaM te pratijAnAmi samAshvasihi bhArata |
hantAsmi pANDutanayAnpA~nchAlA.nshcha samAgatAn || 6||

jayaM te pratijAnAmi vAsavasyeva pAvakiH |
priyaM tava mayA kAryamiti jIvAmi pArthiva || 7||

sarveShAmeva pArthAnAM phalguno balavattaraH |
tasyAmoghAM vimokShyAmi shaktiM shakravinirmitAm || 8||

tasminhate maheShvAse bhrAtarastasya mAnada |
tava vashyA bhaviShyanti vanaM yAsyanti vA punaH || 9||

mayi jIvati kauravya viShAdaM mA kRRithAH kvachit |
ahaM jeShyAmi samare sahitAnsarvapANDavAn || 10||

pA~nchAlAnkekayA.nshchaiva vRRiShNI.nshchApi samAgatAn |
bANaughaiH shakalIkRRitya tava dAsyAmi medinIm || 11||

sa~njaya uvAcha||

evaM bruvANaM karNaM tu kRRipaH shAradvato.abravIt |
smayanniva mahAbAhuH sUtaputramidaM vachaH || 12||

shobhanaM shobhanaM karNa sanAthaH kurupu~NgavaH |
tvayA nAthena rAdheya vachasA yadi sidhyati || 13||

bahushaH katthase karNa kauravyasya samIpataH |
na tu te vikramaH kashchiddRRishyate balameva vA || 14||

samAgamaH pANDusutairdRRiShTaste bahusho yudhi |
sarvatra nirjitashchAsi pANDavaiH sUtanandana || 15||

hriyamANe tadA karNa gandharvairdhRRitarAShTraje |
tadAyudhyanta sainyAni tvamekastu palAyathAH || 16||

virATanagare chApi sametAH sarvakauravAH |
pArthena nirjitA yuddhe tvaM cha karNa sahAnujaH || 17||

ekasyApyasamarthastvaM phalgunasya raNAjire |
kathamutsahase jetuM sakRRiShNAnsarvapANDavAn || 18||

abruvankarNa yudhyasva bahu katthasi sUtaja |
anuktvA vikramedyastu tadvai satpuruShavratam || 19||

garjitvA sUtaputra tvaM shAradAbhramivAjalam |
niShphalo dRRishyase karNa tachcha rAjA na budhyate || 20||

tAvadgarjasi rAdheya yAvatpArthaM na pashyasi |
purA pArthaM hi te dRRiShTvA durlabhaM garjitaM bhavet || 21||

tvamanAsAdya tAnbANAnphalgunasya vigarjasi |
pArthasAyakaviddhasya durlabhaM garjitaM bhavet || 22||

bAhubhiH kShatriyAH shUrA vAgbhiH shUrA dvijAtayaH |
dhanuShA phalgunaH shUraH karNaH shUro manorathaiH || 23||

evaM paruShitastena tadA shAradvatena saH |
karNaH praharatAM shreShThaH kRRipaM vAkyamathAbravIt || 24||

shUrA garjanti satataM prAvRRiShIva balAhakAH |
phalaM chAshu prayachChanti bIjamuptamRRitAviva || 25||

doShamatra na pashyAmi shUrANAM raNamUrdhani |
tattadvikatthamAnAnAM bhAraM chodvahatAM mRRidhe || 26||

yaM bhAraM puruSho voDhuM manasA hi vyavasyati |
daivamasya dhruvaM tatra sAhAyyAyopapadyate || 27||

vyavasAyadvitIyo.ahaM manasA bhAramudvahan |
garjAmi yadyahaM vipra tava kiM tatra nashyati || 28||

vRRithA shUrA na garjanti sajalA iva toyadAH |
sAmarthyamAtmano j~nAtvA tato garjanti paNDitAH || 29||

so.ahamadya raNe yattaH sahitau kRRiShNapANDavau |
utsahe tarasA jetuM tato garjAmi gautama || 30||

pashya tvaM garjitasyAsya phalaM me vipra sAnugaH |
hatvA pANDusutAnAjau sahakRRiShNAnsasAtvatAn || 31||

duryodhanAya dAsyAmi pRRithivIM hatakaNTakAm || 31||

kRRipa uvAcha||

manorathapralApo me na grAhyastava sUtaja |
yadA kShipasi vai kRRiShNau dharmarAjaM cha pANDavam || 32||

dhruvastatra jayaH karNa yatra yuddhavishAradau |
devagandharvayakShANAM manuShyoragarakShasAm || 33||

da.nshitAnAmapi raNe ajeyau kRRiShNapANDavau || 33||

brahmaNyaH satyavAgdAnto gurudaivatapUjakaH |
nityaM dharmaratashchaiva kRRitAstrashcha visheShataH || 34||

dhRRitimA.nshcha kRRitaj~nashcha dharmaputro yudhiShThiraH || 34||

bhrAtarashchAsya balinaH sarvAstreShu kRRitashramAH |
guruvRRittiratAH prAj~nA dharmanityA yashasvinaH || 35||

sambandhinashchendravIryAH svanuraktAH prahAriNaH |
dhRRiShTadyumnaH shikhaNDI cha daurmukhirjanamejayaH || 36||

chandraseno bhadrasenaH kIrtidharmA dhruvo dharaH |
vasuchandro dAmachandraH siMhachandraH suvedhanaH || 37||

drupadasya tathA putrA drupadashcha mahAstravit |
yeShAmarthAya sa.nyatto matsyarAjaH sahAnugaH || 38||

shatAnIkaH sudashanaH shrutAnIkaH shrutadhvajaH |
balAnIko jayAnIko jayAshvo rathavAhanaH || 39||

chandrodayaH kAmaratho virATabhrAtaraH shubhAH |
yamau cha draupadeyAshcha rAkShasashcha ghaTotkachaH || 40||

yeShAmarthAya yudhyante na teShAM vidyate kShayaH || 40||

kAmaM khalu jagatsarvaM sadevAsuramAnavam |
sayakSharAkShasagaNaM sabhUtabhujagadvipam || 41||

niHsheShamastravIryeNa kuryAtAM bhImaphalgunau || 41||

yudhiShThirashcha pRRithivIM nirdahedghorachakShuShA |
aprameyabalaH shauriryeShAmarthe cha da.nshitaH || 42||

kathaM tAnsa.nyuge karNa jetumutsahase parAn || 42||

mahAnapanayastveSha tava nityaM hi sUtaja |
yastvamutsahase yoddhuM samare shauriNA saha || 43||

sa~njaya uvAcha||

evamuktastu rAdheyaH prahasanbharatarShabha |
abravIchcha tadA karNo guruM shAradvataM kRRipam || 44||

satyamuktaM tvayA brahmanpANDavAnprati yadvachaH |
ete chAnye cha bahavo guNAH pANDusuteShu vai || 45||

ajayyAshcha raNe pArthA devairapi savAsavaiH |
sadaityayakShagandharvapishAchoragarAkShasaiH || 46||

tathApi pArthA~njeShyAmi shaktyA vAsavadattayA || 46||

mamApyamoghA datteyaM shaktiH shakreNa vai dvija |
etayA nihaniShyAmi savyasAchinamAhave || 47||

hate tu pANDave kRRiShNo bhrAtarashchAsya sodarAH |
anarjunA na shakShyanti mahIM bhoktuM katha~nchana || 48||

teShu naShTeShu sarveShu pRRithivIyaM sasAgarA |
ayatnAtkauraveyasya vashe sthAsyati gautama || 49||

sunItairiha sarvArthAH sidhyante nAtra sa.nshayaH |
etamarthamahaM j~nAtvA tato garjAmi gautama || 50||

tvaM tu vRRiddhashcha viprashcha ashaktashchApi sa.nyuge |
kRRitasnehashcha pArtheShu mohAnmAmavamanyase || 51||

yadyevaM vakShyase bhUyo mAmapriyamiha dvija |
tataste khaDgamudyamya jihvAM ChetsyAmi durmate || 52||

yachchApi pANDavAnvipra stotumichChasi sa.nyuge |
bhIShayansarvasainyAni kauraveyANi durmate || 53||

atrApi shRRiNu me vAkyaM yathAvadgadato dvija || 53||

duryodhanashcha droNashcha shakunirdurmukho jayaH |
duHshAsano vRRiShaseno madrarAjastvameva cha || 54||

somadattashcha bhUrishcha tathA drauNirvivi.nshatiH || 54||

tiShTheyurda.nshitA yatra sarve yuddhavishAradAH |
jayedetAnraNe ko nu shakratulyabalo.apyariH || 55||

shUrAshcha hi kRRitAstrAshcha balinaH svargalipsavaH |
dharmaj~nA yuddhakushalA hanyuryuddhe surAnapi || 56||

ete sthAsyanti sa~NgrAme pANDavAnAM vadhArthinaH |
jayamAkA~NkShamANA hi kauraveyasya da.nshitAH || 57||

daivAyattamahaM manye jayaM subalinAmapi |
yatra bhIShmo mahAbAhuH shete sharashatAchitaH || 58||

vikarNashchitrasenashcha bAhlIko.atha jayadrathaH |
bhUrishravA jayashchaiva jalasandhaH sudakShiNaH || 59||

shalashcha rathinAM shreShTho bhagadattashcha vIryavAn |
ete chAnye cha rAjAno devairapi sudurjayAH || 60||

nihatAH samare shUrAH pANDavairbalavattarAH |
kimanyaddaivasa.nyogAnmanyase puruShAdhama || 61||

yA.nshcha tAnstauShi satataM duryodhanaripUndvija |
teShAmapi hatAH shUrAH shatasho.atha sahasrashaH || 62||

kShIyante sarvasainyAni kurUNAM pANDavaiH saha |
prabhAvaM nAtra pashyAmi pANDavAnAM katha~nchana || 63||

yA.nstAnbalavato nityaM manyase tvaM dvijAdhama |
yatiShye.ahaM yathAshakti yoddhuM taiH saha sa.nyuge || 64||

duryodhanahitArthAya jayo daive pratiShThitaH || 64||

\hrule

\medskip
                  134
\medskip

sa~njaya uvAcha||

tathA paruShitaM dRRiShTvA sUtaputreNa mAtulam |
khaDgamudyamya vegena drauNirabhyapataddrutam || 1||

ashvatthAmovAcha||

karNa pashya sudurbuddhe tiShThedAnIM narAdhama |
eSha te.adya shiraH kAyAduddharAmi sudurmate || 2||

sa~njaya uvAcha||

tamutpatantaM vegena rAjA duryodhanaH svayam |
nyavArayanmahArAja kRRipashcha dvipadAM varaH || 3||

karNa uvAcha||

shUro.ayaM samarashlAghI durmatishcha dvijAdhamaH |
AsAdayatu madvIryaM mu~nchemaM kurusattama || 4||

ashvatthAmovAcha||

tavaitatkShamyate.asmAbhiH sUtAtmaja sudurmate |
darpamutsiktametatte phalguno nAshayiShyati || 5||

duryodhana uvAcha||

ashvatthAmanprasIdasva kShantumarhasi mAnada |
kopaH khalu na kartavyaH sUtaputre katha~nchana || 6||

tvayi karNe kRRipe droNe madrarAje.atha saubale |
mahatkAryaM samAyattaM prasIda dvijasattama || 7||

ete hyabhimukhAH sarve rAdheyena yuyutsavaH |
AyAnti pANDavA brahmannAhvayantaH samantataH || 8||

sa~njaya uvAcha||

karNo.api rathinAM shreShThashchApamudyamya vIryavAn |
kauravAgryaiH parivRRitaH shakro devagaNairiva || 9||

paryatiShThata tejasvI svabAhubalamAshritaH || 9||

tataH pravavRRite yuddhaM karNasya saha pANDavaiH |
sa.nrabdhasya mahArAja siMhanAdavinAditam || 10||

tataste pANDavA rAjanpA~nchAlAshcha yashasvinaH |
dRRiShTvA karNaM mahAbAhumuchchaiH shabdamathAnadan || 11||

ayaM karNaH kutaH karNastiShTha karNa mahAraNe |
yudhyasva sahito.asmAbhirdurAtmanpuruShAdhama || 12||

anye tu dRRiShTvA rAdheyaM krodharaktekShaNAbruvan |
hanyatAmayamutsiktaH sUtaputro.alpachetanaH || 13||

sarvaiH pArthivashArdUlairnAnenArtho.asti jIvatA |
atyantavairI pArthAnAM satataM pApapUruShaH || 14||

eSha mUlaM hyanarthAnAM duryodhanamate sthitaH |
hatainamiti jalpantaH kShatriyAH samupAdravan || 15||

mahatA sharavarSheNa ChAdayanto mahArathAH |
vadhArthaM sUtaputrasya pANDaveyena choditAH || 16||

tA.nstu sarvA.nstathA dRRiShTvA dhAvamAnAnmahArathAn |
na vivyathe sUtaputro na cha trAsamagachChata || 17||

dRRiShTvA nagarakalpaM tamuddhUtaM sainyasAgaram |
piprIShustava putrANAM sa~NgrAmeShvaparAjitaH || 18||

sAyakaughena balavAnkShiprakArI mahAbalaH |
vArayAmAsa tatsainyaM samantAdbharatarShabha || 19||

tatastu sharavarSheNa pArthivAstamavArayan |
dhanUMShi te vidhunvAnAH shatasho.atha sahasrashaH || 20||

ayodhayanta rAdheyaM shakraM daityagaNA iva || 20||

sharavarShaM tu tatkarNaH pArthivaiH samudIritam |
sharavarSheNa mahatA samantAdvyakiratprabho || 21||

tadyuddhamabhavatteShAM kRRitapratikRRitaiShiNAm |
yathA devAsure yuddhe shakrasya saha dAnavaiH || 22||

tatrAdbhutamapashyAma sUtaputrasya lAghavam |
yadenaM samare yattA nApnuvanta pare yudhi || 23||

nivArya cha sharaughA.nstAnpArthivAnAM mahArathaH |
yugeShvIShAsu ChatreShu dhvajeShu cha hayeShu cha || 24||

AtmanAmA~NkitAnbANAnrAdheyaH prAhiNochChitAn || 24||

tataste vyAkulIbhUtA rAjAnaH karNapIDitAH |
babhramustatra tatraiva gAvaH shItArditA iva || 25||

hayAnAM vadhyamAnAnAM gajAnAM rathinAM tathA |
tatra tatrAbhyavekShAmaH sa~NghAnkarNena pAtitAn || 26||

shirobhiH patitai rAjanbAhubhishcha samantataH |
AstIrNA vasudhA sarvA shUrANAmanivartinAm || 27||

hataishcha hanyamAnaishcha niShTanadbhishcha sarvashaH |
babhUvAyodhanaM raudraM vaivasvatapuropamam || 28||

tato duryodhano rAjA dRRiShTvA karNasya vikramam |
ashvatthAmAnamAsAdya tadA vAkyamuvAcha ha || 29||

yudhyate.asau raNe karNo da.nshitaH sarvapArthivaiH |
pashyaitAM dravatIM senAM karNasAyakapIDitAm || 30||

kArttikeyena vidhvastAmAsurIM pRRitanAmiva || 30||

dRRiShTvaitAM nirjitAM senAM raNe karNena dhImatA |
abhiyAtyeSha bIbhatsuH sUtaputrajighA.nsayA || 31||

tadyathA pashyamAnAnAM sUtaputraM mahAratham |
na hanyAtpANDavaH sa~Nkhye tathA nItirvidhIyatAm || 32||

tato drauNiH kRRipaH shalyo hArdikyashcha mahArathaH |
pratyudyayustadA pArthaM sUtaputraparIpsayA || 33||

AyAntaM dRRishya kaunteyaM vRRitraM devachamUmiva |
pratyudyayau tadA karNo yathA shakraH pratApavAn || 34||

dhRRitarAShTra uvAcha||

sa.nrabdhaM phalgunaM dRRiShTvA kAlAntakayamopamam |
karNo vaikartanaH sUta pratyapadyatkimuttaram || 35||

sa hyaspardhata pArthena nityameva mahArathaH |
Asha.nsate cha bIbhatsuM yuddhe jetuM sudAruNe || 36||

sa tu taM sahasA prAptaM nityamatyantavairiNam |
karNo vaikartanaH sUta kimuttaramapadyata || 37||

sa~njaya uvAcha||

AyAntaM pANDavaM dRRiShTvA gajaH pratigajaM yathA |
asambhrAntataraH karNaH partyudIyAddhana~njayam || 38||

tamApatantaM vegena vaikartanamajihmagaiH |
vArayAmAsa tejasvI pANDavaH shatrutApanaH || 39||

taM karNaH sharajAlena ChAdayAmAsa mAriSha |
vivyAdha cha susa~NkruddhaH sharaistribhirajihmagaiH || 40||

tasya tallAghavaM pArtho nAmRRiShyata mahAbalaH |
tasmai bANA~nshilAdhautAnprasannAgrAnajihmagAn || 41||

prAhiNotsUtaputrAya tri.nshataM shatrutApanaH |
vivyAdha chainaM sa.nrabdho bANenaikena vIryavAn || 42||

savye bhujAgre balavAnnArAchena hasanniva |
tasya viddhasya vegena karAchchApaM papAta ha || 43||

punarAdAya tachchApaM nimeShArdhAnmahAbalaH |
ChAdayAmAsa bANaughaiH phalgunaM kRRitahastavat || 44||

sharavRRiShTiM tu tAM muktAM sUtaputreNa bhArata |
vyadhamachCharavarSheNa smayanniva dhana~njayaH || 45||

tau parasparamAsAdya sharavarSheNa pArthiva |
ChAdayetAM maheShvAsau kRRitapratikRRitaiShiNau || 46||

tadadbhutamabhUdyuddhaM karNapANDavayormRRidhe |
kruddhayorvAshitAhetorvanyayorgajayoriva || 47||

tataH pArtho maheShvAso dRRiShTvA karNasya vikramam |
muShTideshe dhanustasya chichCheda tvarayAnvitaH || 48||

ashvA.nshcha chaturo bhallairanayadyamasAdanam |
sAratheshcha shiraH kAyAdaharachChatrutApanaH || 49||

athainaM ChinnadhanvAnaM hatAshvaM hatasArathim |
vivyAdha sAyakaiH pArthashchaturbhiH pANDunandanaH || 50||

hatAshvAttu rathAttUrNamavaplutya nararShabhaH |
Aruroha rathaM tUrNaM kRRipasya sharapIDitaH || 51||

rAdheyaM nirjitaM dRRiShTvA tAvakA bharatarShabha |
dhana~njayasharairnunnAH prAdravanta disho dasha || 52||

dravatastAnsamAlokya rAjA duryodhano nRRipa |
nivartayAmAsa tadA vAkyaM chedamuvAcha ha || 53||

alaM drutena vaH shUrAstiShThadhvaM kShatriyarShabhAH |
eSha pArthavadhAyAhaM svayaM gachChAmi sa.nyuge || 54||

ahaM pArthAnhaniShyAmi sapA~nchAlAnsasomakAn || 54||

adya me yudhyamAnasya saha gANDIvadhanvanA |
drakShyanti vikramaM pArthAH kAlasyeva yugakShaye || 55||

adya madbANajAlAni vimuktAni sahasrashaH |
drakShyanti samare yodhAH shalabhAnAmivAyatIH || 56||

adya bANamayaM varShaM sRRijato mama dhanvinaH |
jImUtasyeva gharmAnte drakShyanti yudhi sainikAH || 57||

jeShyAmyadya raNe pArthaM sAyakairnataparvabhiH |
tiShThadhvaM samare shUrA bhayaM tyajata phalgunAt || 58||

na hi madvIryamAsAdya phalgunaH prasahiShyati |
yathA velAM samAsAdya sAgaro makarAlayaH || 59||

ityuktvA prayayau rAjA sainyena mahatA vRRitaH |
phalgunaM prati durdharShaH krodhasa.nraktalochanaH || 60||

taM prayAntaM mahAbAhuM dRRiShTvA shAradvatastadA |
ashvatthAmAnamAsAdya vAkyametaduvAcha ha || 61||

eSha rAjA mahAbAhuramarShI krodhamUrChitaH |
pata~NgavRRittimAsthAya phalgunaM yoddhumichChati || 62||

yAvannaH pashyamAnAnAM prANAnpArthena sa~NgataH |
na jahyAtpuruShavyAghrastAvadvAraya kauravam || 63||

yAvatphalgunabANAnAM gocharaM nAdhigachChati |
kauravaH pArthivo vIrastAvadvAraya taM drutam || 64||

yAvatpArthasharairghorairnirmuktoragasaMnibhaiH |
na bhasmIkriyate rAjA tAvadyuddhAnnivAryatAm || 65||

ayuktamiva pashyAmi tiShThatsvasmAsu mAnada |
svayaM yuddhAya yadrAjA pArthaM yAtyasahAyavAn || 66||

durlabhaM jIvitaM manye kauravyasya kirITinA |
yudhyamAnasya pArthena shArdUleneva hastinaH || 67||

mAtulenaivamuktastu drauNiH shastrabhRRitAM varaH |
duryodhanamidaM vAkyaM tvaritaM samabhAShata || 68||

mayi jIvati gAndhAre na yuddhaM gantumarhasi |
mAmanAdRRitya kauravya tava nityaM hitaiShiNam || 69||

na hi te sambhramaH kAryaH pArthasya vijayaM prati |
ahamAvArayiShyAmi pArthaM tiShTha suyodhana || 70||

duryodhana uvAcha||

AchAryaH pANDuputrAnvai putravatparirakShati |
tvamapyupekShAM kuruShe teShu nityaM dvijottama || 71||

mama vA mandabhAgyatvAnmandaste vikramo yudhi |
dharmarAjapriyArthaM vA draupadyA vA na vidma tat || 72||

dhigastu mama lubdhasya yatkRRite sarvabAndhavAH |
sukhArhAH paramaM duHkhaM prApnuvantyaparAjitAH || 73||

ko hi shastrabhRRitAM mukhyo maheshvarasamo yudhi |
shatrUnna kShapayechChakto yo na syAdgautamIsutaH || 74||

ashvatthAmanprasIdasva nAshayaitAnmamAhitAn |
tavAstragochare shaktAH sthAtuM devApi nAnagha || 75||

pA~nchAlAnsomakA.nshchaiva jahi drauNe sahAnugAn |
vayaM sheShAnhaniShyAmastvayaiva parirakShitAH || 76||

ete hi somakA vipra pA~nchAlAshcha yashasvinaH |
mama sainyeShu sa.nrabdhA vicharanti davAgnivat || 77||

tAnvAraya mahAbAho kekayA.nshcha narottama |
purA kurvanti niHsheShaM rakShyamANAH kirITinA || 78||

Adau vA yadi vA pashchAttavedaM karma mAriSha |
tvamutpanno mahAbAho pA~nchAlAnAM vadhaM prati || 79||

kariShyasi jagatsarvamapA~nchAlaM kilAchyuta |
evaM siddhAbruvanvAcho bhaviShyati cha tattathA || 80||

na te.astragochare shaktAH sthAtuM devAH savAsavAH |
kimu pArthAH sapA~nchAlAH satyametadvacho mama || 81||

\hrule

\medskip
                  135
\medskip

sa~njaya uvAcha||

duryodhanenaivamukto drauNirAhavadurmadaH |
pratyuvAcha mahAbAho yathA vadasi kaurava || 1||

priyA hi pANDavA nityaM mama chApi pitushcha me |
tathaivAvAM priyau teShAM na tu yuddhe kurUdvaha || 2||

shaktitastAta yudhyAmastyaktvA prANAnabhItavat || 2||

ahaM karNashcha shalyashcha kRRipo hArdikya eva cha |
nimeShAtpANDavIM senAM kShapayema nRRipottama || 3||

te chApi kauravIM senAM nimeShArdhAtkurUdvaha |
kShapayeyurmahAbAho na syAma yadi sa.nyuge || 4||

yudhyatAM pANDavA~nshaktyA teShAM chAsmAnyuyutsatAm |
tejastu teja AsAdya prashamaM yAti bhArata || 5||

ashakyA tarasA jetuM pANDavAnAmanIkinI |
jIvatsu pANDuputreShu taddhi satyaM bravImi te || 6||

AtmArthaM yudhyamAnAste samarthAH pANDunandanAH |
kimarthaM tava sainyAni na haniShyanti bhArata || 7||

tvaM hi lubdhatamo rAjannikRRitij~nashcha kaurava |
sarvAtisha~NkI mAnI cha tato.asmAnatisha~Nkase || 8||

ahaM tu yatnamAsthAya tvadarthe tyaktajIvitaH |
eSha gachChAmi sa~NgrAmaM tvatkRRite kurunandana || 9||

yotsye.ahaM shatrubhiH sArdhaM jeShyAmi cha varAnvarAn |
pA~nchAlaiH saha yotsyAmi somakaiH kekayaistathA || 10||

pANDaveyaishcha sa~NgrAme tvatpriyArthamari.ndama || 10||

adya madbANanirdagdhAH pA~nchAlAH somakAstathA |
siMhenevArditA gAvo vidraviShyanti sarvataH || 11||

adya dharmasuto rAjA dRRiShTvA mama parAkramam |
ashvatthAmamayaM lokaM ma.nsyate saha somakaiH || 12||

AgamiShyati nirvedaM dharmaputro yudhiShThiraH |
dRRiShTvA vinihatAnsa~Nkhye pA~nchAlAnsomakaiH saha || 13||

ye mAM yuddhe.abhiyotsyanti tAnhaniShyAmi bhArata |
na hi te vIra muchyeranmadbAhvantaramAgatAH || 14||

evamuktvA mahAbAhuH putraM duryodhanaM tava |
abhyavartata yuddhAya drAvayansarvadhanvinaH || 15||

chikIrShustava putrANAM priyaM prANabhRRitAM varaH || 15||

tato.abravItsakaikeyAnpA~nchAlAngautamIsutaH |
praharadhvamitaH sarve mama gAtre mahArathAH || 16||

sthirIbhUtAshcha yudhyadhvaM darshayanto.astralAghavam || 16||

evamuktAstu te sarve shastravRRiShTimapAtayan |
drauNiM prati mahArAja jalaM jaladharA iva || 17||

tAnnihatya sharAndrauNirdasha vIrAnapothayat |
pramukhe pANDuputrANAM dhRRiShTadyumnasya chAbhibho || 18||

te hanyamAnAH samare pA~nchAlAH sRRi~njayAstathA |
parityajya raNe drauNiM vyadravanta disho dasha || 19||

tAndRRiShTvA dravataH shUrAnpA~nchAlAnsahasomakAn |
dhRRiShTadyumno mahArAja drauNimabhyadravadyudhi || 20||

tataH kA~nchanachitrANAM sajalAmbudanAdinAm |
vRRitaH shatena shUrANAM rathAnAmanivartinAm || 21||

putraH pA~nchAlarAjasya dhRRiShTadyumno mahArathaH |
drauNimityabravIdvAkyaM dRRiShTvA yodhAnnipAtitAn || 22||

AchAryaputra durbuddhe kimanyairnihataistava |
samAgachCha mayA sArdhaM yadi shUro.asi sa.nyuge || 23||

ahaM tvAM nihaniShyAmi tiShThedAnIM mamAgrataH || 23||

tatastamAchAryasutaM dhRRiShTadyumnaH pratApavAn |
marmabhidbhiH sharaistIkShNairjaghAna bharatarShabha || 24||

te tu pa~NktIkRRitA drauNiM sharA vivishurAshugAH |
rukmapu~NkhAH prasannAgrAH sarvakAyAvadAraNAH || 25||

madhvarthina ivoddAmA bhramarAH puShpitaM drumam || 25||

so.atividdho bhRRishaM kruddhaH padAkrAnta ivoragaH |
mAnI drauNirasambhrAnto bANapANirabhAShata || 26||

dhRRiShTadyumna sthiro bhUtvA muhUrtaM pratipAlaya |
yAvattvAM nishitairbANaiH preShayAmi yamakShayam || 27||

drauNirevamathAbhAShya pArShataM paravIrahA |
ChAdayAmAsa bANaughaiH samantAllaghuhastavat || 28||

sa ChAdyamAnaH samare drauNinA yuddhadurmadaH |
drauNiM pA~nchAlatanayo vAgbhirAtarjayattadA || 29||

na jAnIShe pratij~nAM me viprotpattiM tathaiva cha |
droNaM hatvA kila mayA hantavyastvaM sudurmate || 30||

tatastvAhaM na hanmyadya droNe jIvati sa.nyuge || 30||

imAM tu rajanIM prAptAmaprabhAtAM sudurmate |
nihatya pitaraM te.adya tatastvAmapi sa.nyuge || 31||

neShyAmi mRRityulokAyetyevaM me manasi sthitam || 31||

yaste pArtheShu vidveSho yA bhaktiH kauraveShu cha |
tAM darshaya sthiro bhUtvA na me jIvanvimokShyase || 32||

yo hi brAhmaNyamutsRRijya kShatradharmarato dvijaH |
sa vadhyaH sarvalokasya yathA tvaM puruShAdhama || 33||

ityuktaH paruShaM vAkyaM pArShatena dvijottamaH |
krodhamAhArayattIvraM tiShTha tiShTheti chAbravIt || 34||

nirdahanniva chakShurbhyAM pArShataM so.abhyavaikShata |
ChAdayAmAsa cha sharairniHshvasanpannago yathA || 35||

sa ChAdyamAnaH samare drauNinA rAjasattama |
sarvapA~nchAlasenAbhiH sa.nvRRito rathasattamaH || 36||

nAkampata mahAbAhuH svadhairyaM samupAshritaH |
sAyakA.nshchaiva vividhAnashvatthAmni mumocha ha || 37||

tau punaH saMnyavartetAM prANadyUtapare raNe |
nivArayantau bANaughaiH parasparamamarShiNau || 38||

utsRRijantau maheShvAsau sharavRRiShTIH samantataH || 38||

drauNipArShatayoryuddhaM ghorarUpaM bhayAnakam |
dRRiShTvA sampUjayAmAsuH siddhachAraNavAtikAH || 39||

sharaughaiH pUrayantau tAvAkAshaM pradishastathA |
alakShyau samayudhyetAM mahatkRRitvA sharaistamaH || 40||

nRRityamAnAviva raNe maNDalIkRRitakArmukau |
parasparavadhe yattau parasparajayaiShiNau || 41||

ayudhyetAM mahAbAhU chitraM laghu cha suShThu cha |
sampUjyamAnau samare yodhamukhyaiH sahasrashaH || 42||

tau prayuddhau raNe dRRiShTvA vane vanyau gajAviva |
ubhayoH senayorharShastumulaH samapadyata || 43||

siMhanAdaravAshchAsandadhmuH sha~NkhA.nshcha mAriSha |
vAditrANyabhyavAdyanta shatasho.atha sahasrashaH || 44||

tasmi.nstu tumule yuddhe bhIrUNAM bhayavardhane |
muhUrtamiva tadyuddhaM samarUpaM tadAbhavat || 45||

tato drauNirmahArAja pArShatasya mahAtmanaH |
dhvajaM dhanustathA Chatramubhau cha pArShNisArathI || 46||

sUtamashvA.nshcha chaturo nihatyAbhyadravadraNe || 46||

pA~nchAlA.nshchaiva tAnsarvAnbANaiH saMnataparvabhiH |
vyadrAvayadameyAtmA shatasho.atha sahasrashaH || 47||

tataH pravivyathe senA pANDavI bharatarShabha |
dRRiShTvA drauNermahatkarma vAsavasyeva sa.nyuge || 48||

shatena cha shataM hatvA pA~nchAlAnAM mahArathaH |
tribhishcha nishitairbANairhatvA trInvai mahArathAn || 49||

drauNirdrupadaputrasya phalgunasya cha pashyataH |
nAshayAmAsa pA~nchAlAnbhUyiShThaM ye vyavasthitAH || 50||

te vadhyamAnAH pA~nchAlAH samare saha sRRi~njayaiH |
agachChandrauNimutsRRijya viprakIrNarathadhvajAH || 51||

sa jitvA samare shatrUndroNaputro mahArathaH |
nanAda sumahAnAdaM tapAnte jalado yathA || 52||

sa nihatya bahU~nshUrAnashvatthAmA vyarochata |
yugAnte sarvabhUtAni bhasma kRRitveva pAvakaH || 53||

sampUjyamAno yudhi kauraveyai rvijitya sa~Nkhye.arigaNAnsahasrashaH |
vyarochata droNasutaH pratApavA nyathA surendro.arigaNAnnihatya || 54||

\hrule

\medskip
                  136
\medskip

sa~njaya uvAcha||

tato yudhiShThirashchaiva bhImasenashcha pANDavaH |
droNaputraM mahArAja samantAtparyavArayan || 1||

tato duryodhano rAjA bhAradvAjena sa.nvRRitaH |
abhyayAtpANDavAnsa~Nkhye tato yuddhamavartata || 2||

ghorarUpaM mahArAja bhIrUNAM bhayavardhanam || 2||

ambaShThAnmAlavAnva~NgA~nshibI.nstraigartakAnapi |
prAhiNonmRRityulokAya gaNAnkruddho yudhiShThiraH || 3||

abhIShAhA~nshUrasenAnkShatriyAnyuddhadurmadAn |
nikRRitya pRRithivIM chakre bhImaH shoNitakardamAm || 4||

yaudheyAraTTarAjanyAnmadrakA.nshcha gaNAnyudhi |
prAhiNonmRRityulokAya kirITI nishitaiH sharaiH || 5||

pragADhama~njogatibhirnArAchairabhipIDitAH |
nipeturdviradA bhUmau dvishRRi~NgA iva parvatAH || 6||

nikRRittairhastihastaishcha luThamAnaistatastataH |
rarAja vasudhA kIrNA visarpadbhirivoragaiH || 7||

kShiptaiH kanakachitraishcha nRRipachChatraiH kShitirbabhau |
dyaurivAdityachandrAdyairgrahaiH kIrNA yugakShaye || 8||

hata praharatAbhItA vidhyata vyavakRRintata |
ityAsIttumulaH shabdaH shoNAshvasya rathaM prati || 9||

droNastu paramakruddho vAyavyAstreNa sa.nyuge |
vyadhamattAnyathA vAyurmeghAniva duratyayaH || 10||

te hanyamAnA droNena pA~nchAlAH prAdravanbhayAt |
pashyato bhImasenasya pArthasya cha mahAtmanaH || 11||

tataH kirITI bhImashcha sahasA saMnyavartatAm |
mahatA rathava.nshena parigRRihya balaM tava || 12||

bIbhatsurdakShiNaM pArshvamuttaraM tu vRRikodaraH |
bhAradvAjaM sharaughAbhyAM mahadbhyAmabhyavarShatAm || 13||

tau tadA sRRi~njayAshchaiva pA~nchAlAshcha mahArathAH |
anvagachChanmahArAja matsyAshcha saha somakaiH || 14||

tathaiva tava putrasya rathodArAH prahAriNaH |
mahatyA senayA sArdhaM jagmurdroNarathaM prati || 15||

tataH sA bharatI senA vadhyamAnA kirITinA |
tamasA nidrayA chaiva punareva vyadIryata || 16||

droNena vAryamANAste svayaM tava sutena cha |
na shakyante mahArAja yodhA vArayituM tadA || 17||

sA pANDuputrasya sharairdAryamANA mahAchamUH |
tamasA sa.nvRRite loke vyadravatsarvatomukhI || 18||

utsRRijya shatasho vAhA.nstatra kechinnarAdhipAH |
prAdravanta mahArAja bhayAviShTAH samantataH || 19||

\hrule

\medskip
                  137
\medskip

sa~njaya uvAcha||

somadattaM tu samprekShya vidhunvAnaM mahaddhanuH |
sAtyakiH prAha yantAraM somadattAya mAM vaha || 1||

na hyahatvA raNe shatruM bAhlIkaM kauravAdhamam |
nivartiShye raNAtsUta satyametadvacho mama || 2||

tataH sampreShayadyantA saindhavA.nstAnmahAjavAn |
tura~NgamA~nsha~NkhavarNAnsarvashabdAtigAnraNe || 3||

te.avahanyuyudhAnaM tu manomArutaraMhasaH |
yathendraM harayo rAjanpurA daityavadhodyatam || 4||

tamApatantaM samprekShya sAtvataM rabhasaM raNe |
somadatto mahAbAhurasambhrAnto.abhyavartata || 5||

vimu~ncha~nsharavarShANi parjanya iva vRRiShTimAn |
ChAdayAmAsa shaineyaM jalado bhAskaraM yathA || 6||

asambhrAntashcha samare sAtyakiH kurupu~Ngavam |
ChAdayAmAsa bANaughaiH samantAdbharatarShabha || 7||

somadattastu taM ShaShTyA vivyAdhorasi mAdhavam |
sAtyakishchApi taM rAjannavidhyatsAyakaiH shitaiH || 8||

tAvanyonyaM sharaiH kRRittau vyarAjetAM nararShabhau |
supuShpau puShpasamaye puShpitAviva ki.nshukau || 9||

rudhirokShitasarvA~Ngau kuruvRRiShNiyashaskarau |
parasparamavekShetAM dahantAviva lochanaiH || 10||

rathamaNDalamArgeShu charantAvarimardanau |
ghorarUpau hi tAvAstAM vRRiShTimantAvivAmbudau || 11||

sharasambhinnagAtrau tau sarvataH shakalIkRRitau |
shvAvidhAviva rAjendra vyadRRiShyetAM sharakShatau || 12||

suvarNapu~NkhairiShubhirAchitau tau vyarochatAm |
khadyotairAvRRitau rAjanprAvRRiShIva vanaspatI || 13||

sampradIpitasarvA~Ngau sAyakaistau mahArathau |
adRRishyetAM raNe kruddhAvulkAbhiriva ku~njarau || 14||

tato yudhi mahArAja somadatto mahArathaH |
ardhachandreNa chichCheda mAdhavasya mahaddhanuH || 15||

athainaM pa~nchavi.nshatyA sAyakAnAM samArpayat |
tvaramANastvarAkAle punashcha dashabhiH sharaiH || 16||

athAnyaddhanurAdAya sAtyakirvegavattaram |
pa~nchabhiH sAyakaistUrNaM somadattamavidhyata || 17||

tato.apareNa bhallena dhvajaM chichCheda kA~nchanam |
bAhlIkasya raNe rAjansAtyakiH prahasanniva || 18||

somadattastvasambhrAnto dRRiShTvA ketuM nipAtitam |
shaineyaM pa~nchavi.nshatyA sAyakAnAM samAchinot || 19||

sAtvato.api raNe kruddhaH somadattasya dhanvinaH |
dhanushchichCheda samare kShurapreNa shitena ha || 20||

athainaM rukmapu~NkhAnAM shatena nataparvaNAm |
AchinodbahudhA rAjanbhagnadaMShTramiva dvipam || 21||

athAnyaddhanurAdAya somadatto mahArathaH |
sAtyakiM ChAdayAmAsa sharavRRiShTyA mahAbalaH || 22||

somadattaM tu sa~Nkruddho raNe vivyAdha sAtyakiH |
sAtyakiM cheShujAlena somadatto apIDayat || 23||

dashabhiH sAtvatasyArthe bhImo.ahanbAhlikAtmajam |
somadatto.apyasambhrAntaH shaineyamavadhIchCharaiH || 24||

tatastu sAtvatasyArthe bhaimasenirnavaM dRRiDham |
mumocha parighaM ghoraM somadattasya vakShasi || 25||

tamApatantaM vegena parighaM ghoradarshanam |
dvidhA chichCheda samare prahasanniva kauravaH || 26||

sa papAta dvidhA Chinna AyasaH parigho mahAn |
mahIdharasyeva mahachChikharaM vajradAritam || 27||

tatastu sAtyakI rAjansomadattasya sa.nyuge |
dhanushchichCheda bhallena hastAvApaM cha pa~nchabhiH || 28||

chaturbhistu sharaistUrNaM chaturasturagottamAn |
samIpaM preShayAmAsa pretarAjasya bhArata || 29||

sAratheshcha shiraH kAyAdbhallena nataparvaNA |
jahAra rathashArdUlaH prahasa~nshinipu~NgavaH || 30||

tataH sharaM mahAghoraM jvalantamiva pAvakam |
mumocha sAtvato rAjansvarNapu~NkhaM shilAshitam || 31||

sa vimukto balavatA shaineyena sharottamaH |
ghorastasyorasi vibho nipapAtAshu bhArata || 32||

so.atividdho balavatA sAtvatena mahArathaH |
somadatto mahAbAhurnipapAta mamAra cha || 33||

taM dRRiShTvA nihataM tatra somadattaM mahArathAH |
mahatA sharavarSheNa yuyudhAnamupAdravan || 34||

ChAdyamAnaM sharairdRRiShTvA yuyudhAnaM yudhiShThiraH |
mahatyA senayA sArdhaM droNAnIkamupAdravat || 35||

tato yudhiShThiraH kruddhastAvakAnAM mahAbalam |
sharairvidrAvayAmAsa bhAradvAjasya pashyataH || 36||

sainyAni drAvayantaM tu droNo dRRiShTvA yudhiShThiram |
abhidudrAva vegena krodhasa.nraktalochanaH || 37||

tataH sunishitairbANaiH pArthaM vivyAdha saptabhiH |
so.atividdho mahAbAhuH sRRikkiNI parisa.nlihan || 38||

yudhiShThirasya chichCheda dhvajaM kArmukameva cha || 38||

sa ChinnadhanvA tvaritastvarAkAle nRRipottamaH |
anyadAdatta vegena kArmukaM samare dRRiDham || 39||

tataH sharasahasreNa droNaM vivyAdha pArthivaH |
sAshvasUtadhvajarathaM tadadbhutamivAbhavat || 40||

tato muhUrtaM vyathitaH sharaghAtaprapIDitaH |
niShasAda rathopasthe droNo bharatasattama || 41||

pratilabhya tataH sa~nj~nAM muhUrtAddvijasattamaH |
krodhena mahatAviShTo vAyavyAstramavAsRRijat || 42||

asambhrAntastataH pArtho dhanurAkRRiShya vIryavAn |
tadastramastreNa raNe stambhayAmAsa bhArata || 43||

tato.abravIdvAsudevaH kuntIputraM yudhiShThiram |
yudhiShThira mahAbAho yattvA vakShyAmi tachChRRiNu || 44||

upAramasva yuddhAya droNAdbharatasattama |
gRRidhyate hi sadA droNo grahaNe tava sa.nyuge || 45||

nAnurUpamahaM manye yuddhamasya tvayA saha |
yo.asya sRRiShTo vinAshAya sa enaM shvo haniShyati || 46||

parivarjya guruM yAhi yatra rAjA suyodhanaH |
bhImashcha rathashArdUlo yudhyate kauravaiH saha || 47||

vAsudevavachaH shrutvA dharmarAjo yudhiShThiraH |
muhUrtaM chintayitvA tu tato dAruNamAhavam || 48||

prAyAddrutamamitraghno yatra bhImo vyavasthitaH |
vinighna.nstAvakAnyodhAnvyAditAsya ivAntakaH || 49||

rathaghoSheNa mahatA nAdayanvasudhAtalam |
parjanya iva gharmAnte nAdayanvai disho dasha || 50||

bhImasya nighnataH shatrUnpArShNiM jagrAha pANDavaH |
droNo.api pANDupA~nchAlAnvyadhamadrajanImukhe || 51||

\hrule

\medskip
                  138
\medskip

sa~njaya uvAcha||

vartamAne tathA yuddhe ghorarUpe bhayAvahe |
tamasA sa.nvRRite loke rajasA cha mahIpate || 1||

nApashyanta raNe yodhAH parasparamavasthitAH || 1||

anumAnena sa~nj~nAbhiryuddhaM tadvavRRite mahat |
naranAgAshvamathanaM paramaM lomaharShaNam || 2||

droNakarNakRRipA vIrA bhImapArShatasAtyakAH |
anyonyaM kShobhayAmAsuH sainyAni nRRipasattama || 3||

vadhyamAnAni sainyAni samantAttairmahArathaiH |
tamasA rajasA chaiva samantAdvipradudruvuH || 4||

te sarvato vidravanto yodhA vitrastachetasaH |
ahanyanta mahArAja dhAvamAnAshcha sa.nyuge || 5||

mahArathasahasrANi jaghnuranyonyamAhave |
andhe tamasi mUDhAni putrasya tava mantrite || 6||

tataH sarvANi sainyAni senAgopAshcha bhArata |
vyamuhyanta raNe tatra tamasA sa.nvRRite sati || 7||

dhRRitarAShTra uvAcha||

teShAM sa.nloDyamAnAnAM pANDavairnihataujasAm |
andhe tamasi magnAnAmAsItkA vo matistadA || 8||

kathaM prakAshasteShAM vA mama sainyeShu vA punaH |
babhUva loke tamasA tathA sa~njaya sa.nvRRite || 9||

sa~njaya uvAcha||

tataH sarvANi sainyAni hatashiShTAni yAni vai |
senAgoptR^InathAdishya punarvyUhamakalpayat || 10||

droNaH purastAjjaghane tu shalya stathA drauNiH pArshvataH saubalashcha |
svayaM tu sarvANi balAni rAja nrAjAbhyayAdgopayanvai nishAyAm || 11||

uvAcha sarvA.nshcha padAtisa~NghA nduryodhanaH pArthiva sAntvapUrvam |
utsRRijya sarve paramAyudhAni  gRRihNIta hastairjvalitAnpradIpAn || 12||

te choditAH pArthivasattamena  tataH prahRRiShTA jagRRihuH pradIpAn |
sA bhUya eva dhvajinI vibhaktA  vyarochatAgniprabhayA nishAyAm || 13||

mahAdhanairAbharaNaishcha divyaiH  shastraiH pradIptairabhisampatadbhiH |
kShaNena sarve vihitAH pradIpA  vyadIpaya.nshcha dhvajinIM tadAshu || 14||

sarvAstu senA vyatisevyamAnAH  padAtibhiH pAvakatailahastaiH |
prakAshyamAnA dadRRishurnishAyAM  yathAntarikShe jaladAstaDidbhiH || 15||

prakAshitAyAM tu tathA dhvajinyAM  droNo.agnikalpaH pratapansamantAt |
rarAja rAjendra suvarNavarmA  madhyaM gataH sUrya ivA.nshumAlI || 16||

jAmbUnadeShvAbharaNeShu chaiva  niShkeShu shuddheShu sharAvareShu |
pIteShu shastreShu cha pAvakasya  pratiprabhAstatra tato babhUvuH || 17||

gadAshcha shaikyAH parighAshcha shubhrA  ratheShu shaktyashcha vivartamAnAH |
pratiprabhA rashmibhirAjamIDha  punaH punaH sa~njanayanti dIptAH || 18||

ChatrANi bAlavyajanAnuSha~NgA  dIptA maholkAshcha tathaiva rAjan |
vyAghUrNamAnAshcha suvarNamAlA  vyAyachChatAM tatra tadA virejuH || 19||

shastraprabhAbhishcha virAjamAnaM  dIpaprabhAbhishcha tadA balaM tat |
prakAshitaM chAbharaNaprabhAbhi rbhRRishaM prakAshaM nRRipate babhUva || 20||

pItAni shastrANyasRRigukShitAni  vIrAvadhUtAni tanudruhANi |
dIptAM prabhAM prAjanayanta tatra  tapAtyaye vidyudivAntarikShe || 21||

prakampitAnAmabhighAtavegai rabhighnatAM chApatatAM javena |
vaktrANyashobhanta tadA narANAM  vAyvIritAnIva mahAmbujAni || 22||

mahAvane dAva iva pradIpte  yathA prabhA bhAskarasyApi nashyet |
tathA tavAsIddhvajinI pradIptA  mahAbhaye bhArata bhImarUpA || 23||

tatsampradIptaM balamasmadIyaM  nishAmya pArthAstvaritAstathaiva |
sarveShu sainyeShu padAtisa~NghA nachodaya.nste.atha chakruH pradIpAn || 24||

gaje gaje sapta kRRitAH pradIpA  rathe rathe chaiva dasha pradIpAH |
dvAvashvapRRiShThe paripArshvato.anye  dhvajeShu chAnye jaghaneShu chAnye || 25||

senAsu sarvAsu cha pArshvato.anye  pashchAtpurastAchcha samantatashcha |
madhye tathAnye jvalitAgnihastAH  senAdvaye.api sma narA vicheruH || 26||

sarveShu sainyeShu padAtisa~NghA  vyAmishritA hastirathAshvavRRindaiH |
madhye tathAnye jvalitAgnihastA  vyadIpayanpANDusutasya senAm || 27||

tena pradIptena tathA pradIptaM  balaM tadAsIdbalavadbalena |
bhAH kurvatA bhAnumatA graheNa  divAkareNAgnirivAbhitaptaH || 28||

tayoH prabhAH pRRithivImantarikShaM  sarvA vyatikramya dishashcha vRRiddhAH |
tena prakAshena bhRRishaM prakAshaM  babhUva teShAM tava chaiva sainyam || 29||

tena prakAshena diva~Ngamena  sambodhitA devagaNAshcha rAjan |
gandharvayakShAsurasiddhasa~NghAH  samAgamannapsarasashcha sarvAH || 30||

taddevagandharvasamAkulaM cha  yakShAsurendrApsarasAM gaNaishcha |
hataishcha vIrairdivamAruhadbhi rAyodhanaM divyakalpaM babhUva || 31||

rathAshvanAgAkuladIpadIptaM  sa.nrabdhayodhAhatavidrutAshvam |
mahadbalaM vyUDharathAshvanAgaM  surAsuravyUhasamaM babhUva || 32||

tachChaktisa~NghAkulachaNDavAtaM  mahArathAbhraM rathavAjighoSham |
shastraughavarShaM rudhirAmbudhAraM  nishi pravRRittaM naradevayuddham || 33||

tasminmahAgnipratimo mahAtmA  santApayanpANDavAnvipramukhyaH |
gabhastibhirmadhyagato yathArko  varShAtyaye tadvadabhUnnarendra || 34||

\hrule

\medskip
                  139
\medskip

sa~njaya uvAcha||

prakAshite tathA loke rajasA cha tamovRRite |
samAjagmuratho vIrAH parasparavadhaiShiNaH || 1||

te sametya raNe rAja~nshastraprAsAsidhAriNaH |
parasparamudaikShanta parasparakRRitAgasaH || 2||

pradIpAnAM sahasraishcha dIpyamAnaiH samantataH |
virarAja tadA bhUmirdyaurgrahairiva bhArata || 3||

ulkAshataiH prajvalitai raNabhUmirvyarAjata |
dahyamAneva lokAnAmabhAve vai vasundharA || 4||

prAdIpyanta dishaH sarvAH pradIpaistaiH samantataH |
varShApradoShe khadyotairvRRitA vRRikShA ivAbabhuH || 5||

asajjanta tato vIrA vIreShveva pRRithakpRRithak |
nAgA nAgaiH samAjagmusturagAH saha vAjibhiH || 6||

rathA rathavaraireva samAjagmurmudAnvitAH |
tasminrAtrimukhe ghore putrasya tava shAsanAt || 7||

tato.arjuno mahArAja kauravANAmanIkinIm |
vyadhamattvarayA yuktaH kShapayansarvapArthivAn || 8||

dhRRitarAShTra uvAcha||

tasminpraviShTe sa.nrabdhe mama putrasya vAhinIm |
amRRiShyamANe durdharShe kiM va AsInmanastadA || 9||

kimamanyanta sainyAni praviShTe shatrutApane |
duryodhanashcha kiM kRRityaM prAptakAlamamanyata || 10||

ke chainaM samare vIraM pratyudyayurari.ndamam |
ke.arakShandakShiNaM chakraM ke cha droNasya savyataH || 11||

ke pRRiShThato.asya hyabhavanvIrA vIrasya yudhyataH |
ke purastAdagachChanta nighnataH shAtravAnraNe || 12||

yatprAvishanmaheShvAsaH pA~nchAlAnaparAjitaH |
nRRityanniva naravyAghro rathamArgeShu vIryavAn || 13||

dadAha cha sharairdroNaH pA~nchAlAnAM rathavrajAn |
dhUmaketuriva kruddhaH sa kathaM mRRityumIyivAn || 14||

avyagrAneva hi parAnkathayasyaparAjitAn |
hatA.nshchaiva viShaNNA.nshcha viprakIrNA.nshcha sha.nsasi || 15||

rathino virathA.nshchaiva kRRitAnyuddheShu mAmakAn || 15||

sa~njaya uvAcha||

droNasya matamAj~nAya yoddhukAmasya tAM nishAm |
duryodhano mahArAja vashyAnbhrAtR^InabhAShata || 16||

vikarNaM chitrasenaM cha mahAbAhuM cha kauravam |
durdharShaM dIrghabAhuM cha ye cha teShAM padAnugAH || 17||

droNaM yattAH parAkrAntAH sarve rakShata pRRiShThataH |
hArdikyo dakShiNaM chakraM shalyashchaivottaraM tathA || 18||

trigartAnAM cha ye shUrA hatashiShTA mahArathAH |
tA.nshchaiva sarvAnputraste samachodayadagrataH || 19||

AchAryo hi susa.nyatto bhRRishaM yattAshcha pANDavAH |
taM rakShata susa.nyattA nighnantaM shAtravAnraNe || 20||

droNo hi balavAnyuddhe kShiprahastaH parAkramI |
nirjayettridashAnyuddhe kimu pArthAnsasomakAn || 21||

te yUyaM sahitAH sarve bhRRishaM yattA mahArathAH |
droNaM rakShata pA~nchAlyAddhRRiShTadyumnAnmahArathAt || 22||

pANDaveyeShu sainyeShu yodhaM pashyAmyahaM na tam |
yo jayeta raNe droNaM dhRRiShTadyumnAdRRite nRRipAH || 23||

tasya sarvAtmanA manye bhAradvAjasya rakShaNam |
sa guptaH somakAnhanyAtsRRi~njayA.nshcha sarAjakAn || 24||

sRRi~njayeShvatha sarveShu nihateShu chamUmukhe |
dhRRiShTadyumnaM raNe drauNirnAshayiShyatyasa.nshayam || 25||

tathArjunaM raNe karNo vijeShyati mahArathaH |
bhImasenamahaM chApi yuddhe jeShyAmi da.nshitaH || 26||

so.ayaM mama jayo vyaktaM dIrghakAlaM bhaviShyati |
tasmAdrakShata sa~NgrAme droNameva mahArathAH || 27||

ityuktvA bharatashreShTha putro duryodhanastava |
vyAdidesha tataH sainyaM tasmi.nstamasi dAruNe || 28||

tataH pravavRRite yuddhaM rAtrau tadbharatarShabha |
ubhayoH senayorghoraM vijayaM prati kA~NkShiNoH || 29||

arjunaH kauravaM sainyamarjunaM chApi kauravAH |
nAnAshastrasamAvApairanyonyaM paryapIDayan || 30||

drauNiH pA~nchAlarAjAnaM bhAradvAjashcha sRRi~njayAn |
ChAdayAmAsatuH sa~Nkhye sharaiH saMnataparvabhiH || 31||

pANDupA~nchAlasenAnAM kauravANAM cha mAriSha |
AsInniShTAnako ghoro nighnatAmitaretaram || 32||

naivAsmAbhirna pUrvairno dRRiShTaM pUrvaM tathAvidham |
yuddhaM yAdRRishamevAsIttAM rAtriM sumahAbhayam || 33||

\hrule

\medskip
                  140
\medskip

sa~njaya uvAcha||

vartamAne tathA raudre rAtriyuddhe vishAM pate |
sarvabhUtakShayakare dharmaputro yudhiShThiraH || 1||

abravItpANDavA.nshchaiva pA~nchAlA.nshcha sasomakAn |
abhyadravata gachChadhvaM droNameva jighA.nsayA || 2||

rAj~naste vachanAdrAjanpA~nchAlAH somakAstathA |
droNamevAbhyavartanta nadanto bhairavAnravAn || 3||

tAnvayaM pratigarjantaH pratyudyAtAstvamarShitAH |
yathAshakti yathotsAhaM yathAsattvaM cha sa.nyuge || 4||

kRRitavarmA cha hArdikyo yudhiShThiramupAdravat |
droNaM prati jighA.nsantaM matto mattamiva dvipam || 5||

shaineyaM sharavarShANi vikirantaM samantataH |
abhyayAtkauravo rAjanbhUriH sa~NgrAmamUrdhani || 6||

sahadevamathAyAntaM droNaprepsuM mahAratham |
karNo vaikartano rAjanvArayAmAsa pANDavam || 7||

bhImasenamathAyAntaM vyAditAsyamivAntakam |
svayaM duryodhano yuddhe pratIpaM mRRityumAvrajat || 8||

nakulaM cha yudhAM shreShThaM sarvayuddhavishAradam |
shakuniH saubalo rAjanvArayAmAsa satvaraH || 9||

shikhaNDinamathAyAntaM rathena rathinAM varam |
kRRipo shAradvato rAjanvArayAmAsa sa.nyuge || 10||

prativindhyamathAyAntaM mayUrasadRRishairhayaiH |
duHshAsano mahArAja yatto yattamavArayat || 11||

bhaimasenimathAyAntaM mAyAshatavishAradam |
ashvatthAmA piturmAnaM kurvANaH pratyaShedhayat || 12||

drupadaM vRRiShasenastu sasainyaM sapadAnugam |
vArayAmAsa samare droNaprepsuM mahAratham || 13||

virATaM drutamAyAntaM droNasya nidhanaM prati |
madrarAjaH susa~Nkruddho vArayAmAsa bhArata || 14||

shatAnIkamathAyAntaM nAkuliM rabhasaM raNe |
chitraseno rurodhAshu sharairdroNavadhepsayA || 15||

arjunaM cha yudhAM shreShThaM prAdravantaM mahAratham |
alambuso mahArAja rAkShasendro nyavArayat || 16||

tathA droNaM maheShvAsaM nighnantaM shAtravAnraNe |
dhRRiShTadyumno.atha pA~nchAlyo hRRiShTarUpamavArayat || 17||

tathAnyAnpANDuputrANAM samAyAtAnmahArathAn |
tAvakA rathino rAjanvArayAmAsurojasA || 18||

gajArohA gajaistUrNaM saMnipatya mahAmRRidhe |
yodhayantaH sma dRRishyante shatasho.atha sahasrashaH || 19||

nishIthe turagA rAjannAdravantaH parasparam |
samadRRishyanta vegena pakShavanta ivAdrayaH || 20||

sAdinaH sAdibhiH sArdhaM prAsashaktyRRiShTipANayaH |
samAgachChanmahArAja vinadantaH pRRithakpRRithak || 21||

narAstu bahavastatra samAjagmuH parasparam |
gadAbhirmusalaishchaiva nAnAshastraishcha sa~NghashaH || 22||

kRRitavarmA tu hArdikyo dharmaputraM yudhiShThiram |
vArayAmAsa sa~Nkruddho velevodvRRittamarNavam || 23||

yudhiShThirastu hArdikyaM viddhvA pa~nchabhirAshugaiH |
punarvivyAdha vi.nshatyA tiShTha tiShTheti chAbravIt || 24||

kRRitavarmA tu sa~Nkruddho dharmaputrasya mAriSha |
dhanushchichCheda bhallena taM cha vivyAdha saptabhiH || 25||

athAnyaddhanurAdAya dharmaputro yudhiShThiraH |
hArdikyaM dashabhirbANairbAhvorurasi chArpayat || 26||

mAdhavastu raNe viddho dharmaputreNa mAriSha |
prAkampata cha roSheNa saptabhishchArdayachCharaiH || 27||

tasya pArtho dhanushChittvA hastAvApaM nikRRitya cha |
prAhiNonnishitAnbANAnpa~ncha rAja~nshilAshitAn || 28||

te tasya kavachaM bhittvA hemachitraM mahAdhanam |
prAvishandharaNImugrA valmIkamiva pannagAH || 29||

akShNornimeShamAtreNa so.anyadAdAya kArmukam |
vivyAdha pANDavaM ShaShTyA sUtaM cha navabhiH sharaiH || 30||

tasya shaktimameyAtmA pANDavo bhujagopamAm |
chikShepa bharatashreShTha rathe nyasya mahaddhanuH || 31||

sA hemachitrA mahatI pANDavena praveritA |
nirbhidya dakShiNaM bAhuM prAvishaddharaNItalam || 32||

etasminneva kAle tu gRRihya pArthaH punardhanuH |
hArdikyaM ChAdayAmAsa sharaiH saMnataparvabhiH || 33||

tatastu samare shUro vRRiShNInAM pravaro rathI |
vyashvasUtarathaM chakre nimeShArdhAdyudhiShThiram || 34||

tatastu pANDavo jyeShThaH khaDgacharma samAdade |
tadasya nishitairbANairvyadhamanmAdhavo raNe || 35||

tomaraM tu tato gRRihya svarNadaNDaM durAsadam |
preShayatsamare tUrNaM hArdikyasya yudhiShThiraH || 36||

tamApatantaM sahasA dharmarAjabhujachyutam |
dvidhA chichCheda hArdikyaH kRRitahastaH smayanniva || 37||

tataH sharashatenAjau dharmaputramavAkirat |
kavachaM chAsya sa~NkruddhaH sharaistIkShNairadArayat || 38||

hArdikyasharasa~nChinnaM kavachaM tanmahAtmanaH |
vyashIryata raNe rAja.nstArAjAlamivAmbarAt || 39||

sa ChinnadhanvA virathaH shIrNavarmA sharArditaH |
apAyAsIdraNAttUrNaM dharmaputro yudhiShThiraH || 40||

kRRitavarmA tu nirjitya dharmaputraM yudhiShThiram |
punardroNasya jugupe chakrameva mahAbalaH || 41||

\hrule

\medskip
                  141
\medskip

sa~njaya uvAcha||

bhUristu samare rAja~nshaineyaM rathinAM varam |
ApatantamapAsedhatprapAnAdiva ku~njaram || 1||

athainaM sAtyakiH kruddhaH pa~nchabhirnishitaiH sharaiH |
vivyAdha hRRidaye tUrNaM prAsravattasya shoNitam || 2||

tathaiva kauravo yuddhe shaineyaM yuddhadurmadam |
dashabhirvishikhaistIkShNairavidhyata bhujAntare || 3||

tAvanyonyaM mahArAja tatakShAte sharairbhRRisham |
krodhasa.nraktanayanau krodhAdvisphArya kArmuke || 4||

tayorAsInmahArAja shastravRRiShTiH sudAruNA |
kruddhayoH sAyakamuchoryamAntakanikAshayoH || 5||

tAvanyonyaM sharai rAjanprachChAdya samare sthitau |
muhUrtaM chaiva tadyuddhaM samarUpamivAbhavat || 6||

tataH kruddho mahArAja shaineyaH prahasanniva |
dhanushchichCheda samare kauravyasya mahAtmanaH || 7||

athainaM ChinnadhanvAnaM navabhirnishitaiH sharaiH |
vivyAdha hRRidaye tUrNaM tiShTha tiShTheti chAbravIt || 8||

so.atividdho balavatA shatruNA shatrutApanaH |
dhanuranyatsamAdAya sAtvataM pratyavidhyata || 9||

sa viddhvA sAtvataM bANaistribhireva vishAM pate |
dhanushchichCheda bhallena sutIkShNena hasanniva || 10||

ChinnadhanvA mahArAja sAtyakiH krodhamUrChitaH |
prajahAra mahAvegAM shaktiM tasya mahorasi || 11||

sa tu shaktyA vibhinnA~Ngo nipapAta rathottamAt |
lohitA~Nga ivAkAshAddIptarashmiryadRRichChayA || 12||

taM tu dRRiShTvA hataM shUramashvatthAmA mahArathaH |
abhyadhAvata vegena shaineyaM prati sa.nyuge || 13||

abhyavarShachCharaugheNa meruM vRRiShTyA yathAmbudaH || 13||

tamApatantaM sa.nrabdhaM shaineyasya rathaM prati |
ghaTotkacho.abravIdrAjannAdaM muktvA mahArathaH || 14||

tiShTha tiShTha na me jIvandroNaputra gamiShyasi |
eSha tvAdya haniShyAmi mahiShaM skandarADiva || 15||

yuddhashraddhAmahaM te.adya vineShyAmi raNAjire || 15||

ityuktvA roShatAmrAkSho rAkShasaH paravIrahA |
drauNimabhyadravatkruddho gajendramiva kesarI || 16||

rathAkShamAtrairiShubhirabhyavarShadghaTotkachaH |
rathinAmRRiShabhaM drauNiM dhArAbhiriva toyadaH || 17||

sharavRRiShTiM tu tAM prAptAM sharairAshIviShopamaiH |
shAtayAmAsa samare tarasA drauNirutsmayan || 18||

tataH sharashataistIkShNairmarmabhedibhirAshugaiH |
samAchinodrAkShasendraM ghaTotkachamari.ndama || 19||

sa sharairAchitastena rAkShaso raNamUrdhani |
vyakAshata mahArAja shvAvichChalalito yathA || 20||

tataH krodhasamAviShTo bhaimaseniH pratApavAn |
sharairavachakartograirdrauNiM vajrAshanisvanaiH || 21||

kShuraprairardhachandraishcha nArAchaiH sashilImukhaiH |
varAhakarNairnAlIkaistIkShNaishchApi vikarNibhiH || 22||

tAM shastravRRiShTimatulAM vajrAshanisamasvanAm |
patantImupari kruddho drauNiravyathitendriyaH || 23||

suduHsahAM sharairghorairdivyAstrapratimantritaiH |
vyadhamatsa mahAtejA mahAbhrANIva mArutaH || 24||

tato.antarikShe bANAnAM sa~NgrAmo.anya ivAbhavat |
ghorarUpo mahArAja yodhAnAM harShavardhanaH || 25||

tato.astrasa~NgharShakRRitairvisphuli~NgaiH samantataH |
babhau nishAmukhe vyoma khadyotairiva sa.nvRRitam || 26||

sa mArgaNagaNairdrauNirdishaH prachChAdya sarvataH |
priyArthaM tava putrANAM rAkShasaM samavAkirat || 27||

tataH pravavRRite yuddhaM drauNirAkShasayormRRidhe |
vigADhe rajanImadhye shakraprahrAdayoriva || 28||

tato ghaTotkacho bANairdashabhirdrauNimAhave |
jaghAnorasi sa~NkruddhaH kAlajvalanasaMnibhaiH || 29||

sa tairabhyAyatairviddho rAkShasena mahAbalaH |
chachAla samare drauNirvAtanunna iva drumaH || 30||

sa mohamanusamprApto dhvajayaShTiM samAshritaH || 30||

tato hAhAkRRitaM sainyaM tava sarvaM janAdhipa |
hataM sma menire sarve tAvakAstaM vishAM pate || 31||

taM tu dRRiShTvA tathAvasthamashvatthAmAnamAhave |
pA~nchAlAH sRRi~njayAshchaiva siMhanAdaM prachakrire || 32||

pratilabhya tataH sa~nj~nAmashvatthAmA mahAbalaH |
dhanuH prapIDya vAmena kareNAmitrakarshanaH || 33||

mumochAkarNapUrNena dhanuShA sharamuttamam |
yamadaNDopamaM ghoramuddishyAshu ghaTotkacham || 34||

sa bhittvA hRRidayaM tasya rAkShasasya sharottamaH |
vivesha vasudhAmugraH supu~NkhaH pRRithivIpate || 35||

so.atividdho mahArAja rathopastha upAvishat |
rAkShasendraH subalavAndrauNinA raNamAninA || 36||

dRRiShTvA vimUDhaM haiDimbaM sArathistaM raNAjirAt |
drauNeH sakAshAtsambhrAntastvapaninye tvarAnvitaH || 37||

tathA tu samare viddhvA rAkShasendraM ghaTotkacham |
nanAda sumahAnAdaM droNaputro mahAbalaH || 38||

pUjitastava putraishcha sarvayodhaishcha bhArata |
vapuShA pratijajvAla madhyAhna iva bhAskaraH || 39||

bhImasenaM tu yudhyantaM bhAradvAjarathaM prati |
svayaM duryodhano rAjA pratyavidhyachChitaiH sharaiH || 40||

taM bhImaseno navabhiH sharairvivyAdha mAriSha |
duryodhano.api vi.nshatyA sharANAM pratyavidhyata || 41||

tau sAyakairavachChannAvadRRishyetAM raNAjire |
meghajAlasamAchChannau nabhasIvendubhAskarau || 42||

atha duryodhano rAjA bhImaM vivyAdha patribhiH |
pa~nchabhirbharatashreShTha tiShTha tiShTheti chAbravIt || 43||

tasya bhImo dhanushChittvA dhvajaM cha navabhiH sharaiH |
vivyAdha kauravashreShThaM navatyA nataparvaNAm || 44||

tato duryodhanaH kruddho bhImasenasya mAriSha |
chikShepa sa sharAnrAjanpashyatAM sarvadhanvinAm || 45||

tAnnihatya sharAnbhImo duryodhanadhanushchyutAn |
kauravaM pa~nchavi.nshatyA kShudrakANAM samArpayat || 46||

duryodhanastu sa~Nkruddho bhImasenasya mAriSha |
kShurapreNa dhanushChittvA dashabhiH pratyavidhyata || 47||

athAnyaddhanurAdAya bhImaseno mahAbalaH |
vivyAdha nRRipatiM tUrNaM saptabhirnishitaiH sharaiH || 48||

tadapyasya dhanuH kShipraM chichCheda laghuhastavat |
dvitIyaM cha tRRitIyaM cha chaturthaM pa~nchamaM tathA || 49||

AttamAttaM mahArAja bhImasya dhanurAchChinat |
tava putro mahArAja jitakAshI madotkaTaH || 50||

sa tadA ChidyamAneShu kArmukeShu punaH punaH |
shaktiM chikShepa samare sarvapArashavIM shubhAm || 51||

aprAptAmeva tAM shaktiM tridhA chichCheda kauravaH |
pashyataH sarvalokasya bhImasya cha mahAtmanaH || 52||

tato bhImo mahArAja gadAM gurvIM mahAprabhAm |
chikShepAvidhya vegena duryodhanarathaM prati || 53||

tataH sA sahasA vAhA.nstava putrasya sa.nyuge |
sArathiM cha gadA gurvI mamarda bharatarShabha || 54||

putrastu tava rAjendra rathAddhemapariShkRRitAt |
AplutaH sahasA yAnaM nandakasya mahAtmanaH || 55||

tato bhImo hataM matvA tava putraM mahAratham |
siMhanAdaM mahachchakre tarjayanniva kauravAn || 56||

tAvakAH sainikAshchApi menire nihataM nRRipam |
tato vichukrushuH sarve hA heti cha samantataH || 57||

teShAM tu ninadaM shrutvA trastAnAM sarvayodhinAm |
bhImasenasya nAdaM cha shrutvA rAjanmahAtmanaH || 58||

tato yudhiShThiro rAjA hataM matvA suyodhanam |
abhyavartata vegena yatra pArtho vRRikodaraH || 59||

pA~nchAlAH kekayA matsyAH sRRi~njayAshcha vishAM pate |
sarvodyogenAbhijagmurdroNameva yuyutsayA || 60||

tatrAsItsumahadyuddhaM droNasyAtha paraiH saha |
ghore tamasi magnAnAM nighnatAmitaretaram || 61||

\hrule

\medskip
                  142
\medskip

sa~njaya uvAcha||

sahadevamathAyAntaM droNaprepsuM vishAM pate |
karNo vaikartano yuddhe vArayAmAsa bhArata || 1||

sahadevastu rAdheyaM viddhvA navabhirAshugaiH |
punarvivyAdha dashabhirnishitairnataparvabhiH || 2||

taM karNaH prativivyAdha shatena nataparvaNAm |
sajyaM chAsya dhanuH shIghraM chichCheda laghuhastavat || 3||

tato.anyaddhanurAdAya mAdrIputraH pratApavAn |
karNaM vivyAdha vi.nshatyA tadadbhutamivAbhavat || 4||

tasya karNo hayAnhatvA sharaiH saMnataparvabhiH |
sArathiM chAsya bhallena drutaM ninye yamakShayam || 5||

virathaH sahadevastu khaDgaM charma samAdade |
tadapyasya sharaiH karNo vyadhamatprahasanniva || 6||

tato gurvIM mahAghorAM hemachitrAM mahAgadAm |
preShayAmAsa samare vaikartanarathaM prati || 7||

tAmApatantIM sahasA sahadevapraveritAm |
vyaShTambhayachCharaiH karNo bhUmau chainAmapAtayat || 8||

gadAM vinihatAM dRRiShTvA sahadevastvarAnvitaH |
shaktiM chikShepa karNAya tAmapyasyAchChinachCharaiH || 9||

sasambhramastatastUrNamavaplutya rathottamAt |
sahadevo mahArAja dRRiShTvA karNaM vyavasthitam || 10||

rathachakraM tato gRRihya mumochAdhirathiM prati || 10||

tamApatantaM sahasA kAlachakramivodyatam |
sharairanekasAhasrairachChinatsUtanandanaH || 11||

tasmi.nstu vitathe chakre kRRite tena mahAtmanA |
vAryamANashcha vishikhaiH sahadevo raNaM jahau || 12||

tamabhidrutya rAdheyo muhUrtAdbharatarShabha |
abravItprahasanvAkyaM sahadevaM vishAM pate || 13||

mA yudhyasva raNe vIra vishiShTai rathibhiH saha |
sadRRishairyudhya mAdreya vacho me mA visha~NkithAH || 14||

athainaM dhanuSho.agreNa tudanbhUyo.abravIdvachaH |
eSho.arjuno raNe yatto yudhyate kurubhiH saha || 15||

tatra gachChasva mAdreya gRRihaM vA yadi manyase || 15||

evamuktvA tu taM karNo rathena rathinAM varaH |
prAyAtpA~nchAlapANDUnAM sainyAni prahasanniva || 16||

vadhaprAptaM tu mAdreyaM nAvadhItsamare.arihA |
kuntyAH smRRitvA vacho rAjansatyasandho mahArathaH || 17||

sahadevastato rAjanvimanAH sharapIDitaH |
karNavAkShalyataptashcha jIvitAnniravidyata || 18||

Aruroha rathaM chApi pA~nchAlyasya mahAtmanaH |
janamejayasya samare tvarAyukto mahArathaH || 19||

virATaM sahasenaM tu droNArthe drutamAgatam |
madrarAjaH sharaugheNa ChAdayAmAsa dhanvinam || 20||

tayoH samabhavadyuddhaM samare dRRiDhadhanvinoH |
yAdRRishaM hyabhavadrAja~njambhavAsavayoH purA || 21||

madrarAjo mahArAja virATaM vAhinIpatim |
Ajaghne tvaritaM tIkShNaiH shatena nataparvaNAm || 22||

prativivyAdha taM rAjA navabhirnishitaiH sharaiH |
punashchaiva trisaptatyA bhUyashchaiva shatena ha || 23||

tasya madrAdhipo hatvA chaturo rathavAjinaH |
sUtaM dhvajaM cha samare rathopasthAdapAtayat || 24||

hatAshvAttu rathAttUrNamavaplutya mahArathaH |
tasthau visphAraya.nshchApaM vimu~ncha.nshcha shitA~nsharAn || 25||

shatAnIkastato dRRiShTvA bhrAtaraM hatavAhanam |
rathenAbhyapatattUrNaM sarvalokasya pashyataH || 26||

shatAnIkamathAyAntaM madrarAjo mahAmRRidhe |
vishikhairbahubhirviddhvA tato ninye yamakShayam || 27||

tasmi.nstu nihate vIre virATo rathasattamaH |
Aruroha rathaM tUrNaM tameva dhvajamAlinam || 28||

tato visphArya nayane krodhAddviguNavikramaH |
madrarAjarathaM tUrNaM ChAdayAmAsa patribhiH || 29||

tato madrAdhipaH kruddhaH shatena nataparvaNAm |
AjaghAnorasi dRRiDhaM virATaM vAhinIpatim || 30||

so.atividdho mahArAja rathopastha upAvishat |
kashmalaM chAvishattIvraM virATo bharatarShabha || 31||

sArathistamapovAha samare sharavikShatam || 31||

tataH sA mahatI senA prAdravannishi bhArata |
vadhyamAnA sharashataiH shalyenAhavashobhinA || 32||

tAM dRRiShTvA vidrutAM senAM vAsudevadhana~njayau |
prAyAtAM tatra rAjendra yatra shalyo vyavasthitaH || 33||

tau tu pratyudyayau rAjanrAkShasendro hyalambusaH |
aShTachakrasamAyuktamAsthAya pravaraM ratham || 34||

tura~NgamamukhairyuktaM pishAchairghoradarshanaiH |
lohitArdrapatAkaM taM raktamAlyavibhUShitam || 35||

kArShNAyasamayaM ghoramRRikShacharmAvRRitaM mahat || 35||

raudreNa chitrapakSheNa vivRRitAkSheNa kUjatA |
dhvajenochChritatuNDena gRRidhrarAjena rAjatA || 36||

sa babhau rAkShaso rAjanbhinnA~njanachayopamaH |
rurodhArjunamAyAntaM prabha~njanamivAdrirAT || 37||

kiranbANagaNAnrAja~nshatasho.arjunamUrdhani || 37||

atitIvramabhUdyuddhaM nararAkShasayormRRidhe |
draShTR^INAM prItijananaM sarveShAM bharatarShabha || 38||

tamarjunaH shatenaiva patriNAmabhyatADayat |
navabhishcha shitairbANaishchichCheda dhvajamuchChritam || 39||

sArathiM cha tribhirbANaistribhireva triveNukam |
dhanurekena chichCheda chaturbhishchaturo hayAn || 40||

virathasyodyataM khaDgaM shareNAsya dvidhAchChinat || 40||

athainaM nishitairbANaishchaturbhirbharatarShabha |
pArtho.ardayadrAkShasendraM sa viddhaH prAdravadbhayAt || 41||

taM vijityArjunastUrNaM droNAntikamupAyayau |
kira~nsharagaNAnrAjannaravAraNavAjiShu || 42||

vadhyamAnA mahArAja pANDavena yashasvinA |
sainikA nyapatannurvyAM vAtanunnA iva drumAH || 43||

teShu tUtsAdyamAneShu phalgunena mahAtmanA |
samprAdravadbalaM sarvaM putrANAM te vishAM pate || 44||

\hrule

\medskip
                  143
\medskip

sa~njaya uvAcha||

shatAnIkaM sharaistUrNaM nirdahantaM chamUM tava |
chitrasenastava suto vArayAmAsa bhArata || 1||

nAkulishchitrasenaM tu nArAchenArdayadbhRRisham |
sa cha taM prativivyAdha dashabhirnishitaiH sharaiH || 2||

chitraseno mahArAja shatAnIkaM punaryudhi |
navabhirnishitairbANairAjaghAna stanAntare || 3||

nAkulistasya vishikhairvarma saMnataparvabhiH |
gAtrAtsa~nchyAvayAmAsa tadadbhutamivAbhavat || 4||

so.apetavarmA putraste virarAja bhRRishaM nRRipa |
utsRRijya kAle rAjendra nirmokamiva pannagaH || 5||

tato.asya nishitairbANairdhvajaM chichCheda nAkuliH |
dhanushchaiva mahArAja yatamAnasya sa.nyuge || 6||

sa ChinnadhanvA samare vivarmA cha mahArathaH |
dhanuranyanmahArAja jagrAhArividAraNam || 7||

tatastUrNaM chitraseno nAkuliM navabhiH sharaiH |
vivyAdha samare kruddho bharatAnAM mahArathaH || 8||

shatAnIko.atha sa~Nkruddhashchitrasenasya mAriSha |
jaghAna chaturo vAhAnsArathiM cha narottamaH || 9||

avaplutya rathAttasmAchchitraseno mahArathaH |
nAkuliM pa~nchavi.nshatyA sharANAmArdayadbalI || 10||

tasya tatkurvataH karma nakulasya suto raNe |
ardhachandreNa chichCheda chApaM ratnavibhUShitam || 11||

sa ChinnadhanvA viratho hatAshvo hatasArathiH |
Aruroha rathaM tUrNaM hArdikyasya mahAtmanaH || 12||

drupadaM tu sahAnIkaM droNaprepsuM mahAratham |
vRRiShaseno.abhyayAttUrNaM kira~nsharashataistadA || 13||

yaj~nasenastu samare karNaputraM mahAratham |
ShaShTyA sharANAM vivyAdha bAhvorurasi chAnagha || 14||

vRRiShasenastu sa~Nkruddho yaj~nasenaM rathe sthitam |
bahubhiH sAyakaistIkShNairAjaghAna stanAntare || 15||

tAvubhau sharanunnA~Ngau sharakaNTakinau raNe |
vyabhrAjetAM mahArAja shvAvidhau shalalairiva || 16||

rukmapu~NkhairajihmAgraiH sharaishChinnatanuchChadau |
rudhiraughapariklinnau vyabhrAjetAM mahAmRRidhe || 17||

tapanIyanibhau chitrau kalpavRRikShAvivAdbhutau |
ki.nshukAviva chotphullau vyakAshetAM raNAjire || 18||

vRRiShasenastato rAjannavabhirdrupadaM sharaiH |
viddhvA vivyAdha saptatyA punashchAnyaistribhiH sharaiH || 19||

tataH sharasahasrANi vimu~nchanvibabhau tadA |
karNaputro mahArAja varShamANa ivAmbudaH || 20||

tatastu drupadAnIkaM sharaishChinnatanuchChadam |
samprAdravadraNe rAjannishIthe bhairave sati || 21||

pradIpairhi parityaktairjvaladbhistaiH samantataH |
vyarAjata mahI rAjanvItAbhrA dyauriva grahaiH || 22||

tathA~NgadairnipatitairvyarAjata vasundharA |
prAvRRiTkAle mahArAja vidyudbhiriva toyadaH || 23||

tataH karNasutatrastAH somakA vipradudruvuH |
yathendrabhayavitrastA dAnavAstArakAmaye || 24||

tenArdyamAnAH samare dravamANAshcha somakAH |
vyarAjanta mahArAja pradIpairavabhAsitAH || 25||

tA.nstu nirjitya samare karNaputro vyarochata |
madhya.ndinamanuprApto gharmA.nshuriva bhArata || 26||

teShu rAjasahasreShu tAvakeShu pareShu cha |
eka eva jvala.nstasthau vRRiShasenaH pratApavAn || 27||

sa vijitya raNe shUrAnsomakAnAM mahArathAn |
jagAma tvaritastatra yatra rAjA yudhiShThiraH || 28||

prativindhyamatha kruddhaM pradahantaM raNe ripUn |
duHshAsanastava sutaH pratyudgachChanmahArathaH || 29||

tayoH samAgamo rAja.nshchitrarUpo babhUva ha |
vyapetajalade vyomni budhabhArgavayoriva || 30||

prativindhyaM tu samare kurvANaM karma duShkaram |
duHshAsanastribhirbANairlalATe samavidhyata || 31||

so.atividdho balavatA putreNa tava dhanvinA |
virarAja mahAbAhuH sashRRi~Nga iva parvataH || 32||

duHshAsanaM tu samare prativindhyo mahArathaH |
navabhiH sAyakairviddhvA punarvivyAdha saptabhiH || 33||

tatra bhArata putraste kRRitavAnkarma duShkaram |
prativindhyahayAnugraiH pAtayAmAsa yachCharaiH || 34||

sArathiM chAsya bhallena dhvajaM cha samapAtayat |
rathaM cha shatasho rAjanvyadhamattasya dhanvinaH || 35||

patAkAshcha sa tUNIrAnrashmInyoktrANi chAbhibho |
chichCheda tilashaH kruddhaH sharaiH saMnataparvabhiH || 36||

virathaH sa tu dharmAtmA dhanuShpANiravasthitaH |
ayodhayattava sutaM kira~nsharashatAnbahUn || 37||

kShurapreNa dhanustasya chichCheda kRRitahastavat |
athainaM dashabhirbhallaishChinnadhanvAnamArdayat || 38||

taM dRRiShTvA virathaM tatra bhrAtaro.asya mahArathAH |
anvavartanta vegena mahatyA senayA saha || 39||

AplutaH sa tato yAnaM sutasomasya bhAsvaram |
dhanurgRRihya mahArAja vivyAdha tanayaM tava || 40||

tatastu tAvakAH sarve parivArya sutaM tava |
abhyavartanta sa~NgrAme mahatyA senayA vRRitAH || 41||

tataH pravavRRite yuddhaM tava teShAM cha bhArata |
nishIthe dAruNe kAle yamarAShTravivardhanam || 42||

\hrule

\medskip
                  144
\medskip

sa~njaya uvAcha||

nakulaM rabhasaM yuddhe nighnantaM vAhinIM tava |
abhyayAtsaubalaH kruddhastiShTha tiShTheti chAbravIt || 1||

kRRitavairau tu tau vIrAvanyonyavadhakA~NkShiNau |
sharaiH pUrNAyatotsRRiShTairanyonyamabhijaghnatuH || 2||

yathaiva saubalaH kShipraM sharavarShANi mu~nchati |
tathaiva nakulo rAja~nshikShAM sa.ndarshayanyudhi || 3||

tAvubhau samare shUrau sharakaNTakinau tadA |
vyarAjetAM mahArAja kaNTakairiva shAlmalI || 4||

sujihmaM prekShamANau cha rAjanvivRRitalochanau |
krodhasa.nraktanayanau nirdahantau parasparam || 5||

syAlastu tava sa~Nkruddho mAdrIputraM hasanniva |
karNinaikena vivyAdha hRRidaye nishitena ha || 6||

nakulastu bhRRishaM viddhaH syAlena tava dhanvinA |
niShasAda rathopasthe kashmalaM chainamAvishat || 7||

atyantavairiNaM dRRiptaM dRRiShTvA shatruM tathAgatam |
nanAda shakunI rAja.nstapAnte jalado yathA || 8||

pratilabhya tataH sa~nj~nAM nakulaH pANDunandanaH |
abhyayAtsaubalaM bhUyo vyAttAnana ivAntakaH || 9||

sa~NkruddhaH shakuniM ShaShTyA vivyAdha bharatarShabha |
punashchaiva shatenaiva nArAchAnAM stanAntare || 10||

tato.asya sasharaM chApaM muShTideshe sa chichChide |
dhvajaM cha tvaritaM ChittvA rathAdbhUmAvapAtayat || 11||

so.atividdho mahArAja rathopastha upAvishat |
taM visa~nj~naM nipatitaM dRRiShTvA syAlaM tavAnagha || 12||

apovAha rathenAshu sArathirdhvajinImukhAt || 12||

tataH sa~nchukrushuH pArthA ye cha teShAM padAnugAH |
nirjitya cha raNe shatrUnnakulaH shatrutApanaH || 13||

abravItsArathiM kruddho droNAnIkAya mAM vaha || 13||

tasya tadvachanaM shrutvA mAdrIputrasya dhImataH |
prAyAttena raNe rAjanyena droNo.anvayudhyata || 14||

shikhaNDinaM tu samare droNaprepsuM vishAM pate |
kRRipaH shAradvato yattaH pratyudgachChatsuvegitaH || 15||

gautamaM drutamAyAntaM droNAntikamari.ndamam |
vivyAdha navabhirbhallaiH shikhaNDI prahasanniva || 16||

tamAchAryo mahArAja viddhvA pa~nchabhirAshugaiH |
punarvivyAdha vi.nshatyA putrANAM priyakRRittava || 17||

mahadyuddhaM tayorAsIdghorarUpaM vishAM pate |
yathA devAsure yuddhe shambarAmararAjayoH || 18||

sharajAlAvRRitaM vyoma chakratustau mahArathau |
prakRRityA ghorarUpaM tadAsIdghorataraM punaH || 19||

rAtrishcha bharatashreShTha yodhAnAM yuddhashAlinAm |
kAlarAtrinibhA hyAsIdghorarUpA bhayAvahA || 20||

shikhaNDI tu mahArAja gautamasya mahaddhanuH |
ardhachandreNa chichCheda sajyaM savishikhaM tadA || 21||

tasya kruddhaH kRRipo rAja~nshaktiM chikShepa dAruNAm |
svarNadaNDAmakuNThAgrAM karmAraparimArjitAm || 22||

tAmApatantIM chichCheda shikhaNDI bahubhiH sharaiH |
sApatanmedinIM dIptA bhAsayantI mahAprabhA || 23||

athAnyaddhanurAdAya gautamo rathinAM varaH |
prAchChAdayachChitairbANairmahArAja shikhaNDinam || 24||

sa ChAdyamAnaH samare gautamena yashasvinA |
vyaShIdata rathopasthe shikhaNDI rathinAM varaH || 25||

sIdantaM chainamAlokya kRRipaH shAradvato yudhi |
Ajaghne bahubhirbANairjighA.nsanniva bhArata || 26||

vimukhaM taM raNe dRRiShTvA yAj~naseniM mahAratham |
pA~nchAlAH somakAshchaiva parivavruH samantataH || 27||

tathaiva tava putrAshcha parivavrurdvijottamam |
mahatyA senayA sArdhaM tato yuddhamabhUtpunaH || 28||

rathAnAM cha raNe rAjannanyonyamabhidhAvatAm |
babhUva tumulaH shabdo meghAnAM nadatAmiva || 29||

dravatAM sAdinAM chaiva gajAnAM cha vishAM pate |
anyonyamabhito rAjankrUramAyodhanaM babhau || 30||

pattInAM dravatAM chaiva padashabdena medinI |
akampata mahArAja bhayatrasteva chA~NganA || 31||

rathA rathAnsamAsAdya pradrutA vegavattaram |
nyagRRihNanbahavo rAja~nshalabhAnvAyasA iva || 32||

tathA gajAnprabhinnA.nshcha suprabhinnA mahAgajAH |
tasminneva pade yattA nigRRihNanti sma bhArata || 33||

sAdI sAdinamAsAdya padAtI cha padAtinam |
samAsAdya raNe.anyonyaM sa.nrabdhA nAtichakramuH || 34||

dhAvatAM dravatAM chaiva punarAvartatAmapi |
babhUva tatra sainyAnAM shabdaH sutumulo nishi || 35||

dIpyamAnAH pradIpAshcha rathavAraNavAjiShu |
adRRishyanta mahArAja maholkA iva khAchchyutAH || 36||

sA nishA bharatashreShTha pradIpairavabhAsitA |
divasapratimA rAjanbabhUva raNamUrdhani || 37||

Adityena yathA vyAptaM tamo loke praNashyati |
tathA naShTaM tamo ghoraM dIpairdIptairala~NkRRitam || 38||

shastrANAM kavachAnAM cha maNInAM cha mahAtmanAm |
antardadhuH prabhAH sarvA dIpaistairavabhAsitAH || 39||

tasminkolAhale yuddhe vartamAne nishAmukhe |
avadhItsamare putraM pitA bharatasattama || 40||

putrashcha pitaraM mohAtsakhAyaM cha sakhA tathA |
sambandhinaM cha sambandhI svasrIyaM chApi mAtulaH || 41||

sve svAnpare parA.nshchApi nijaghnuritaretaram |
nirmaryAdamabhUdyuddhaM rAtrau ghoraM bhayAvaham || 42||

\hrule

\medskip
                  145
\medskip

sa~njaya uvAcha||

tasminsutumule yuddhe vartamAne bhayAvahe |
dhRRiShTadyumno mahArAja droNamevAbhyavartata || 1||

saMmRRijAno dhanuH shreShThaM jyAM vikarShanpunaH punaH |
abhyavartata droNasya rathaM rukmavibhUShitam || 2||

dhRRiShTadyumnaM tadAyAntaM droNasyAntachikIrShayA |
parivavrurmahArAja pA~nchAlAH pANDavaiH saha || 3||

tathA parivRRitaM dRRiShTvA droNamAchAryasattamam |
putrAste sarvato yattA rarakShurdroNamAhave || 4||

balArNavau tatastau tu sameyAtAM nishAmukhe |
vAtoddhUtau kShubdhasattvau bhairavau sAgarAviva || 5||

tato droNaM mahArAja pA~nchAlyaH pa~nchabhiH sharaiH |
vivyAdha hRRidaye tUrNaM siMhanAdaM nanAda cha || 6||

taM droNaH pa~nchavi.nshatyA viddhvA bhArata sa.nyuge |
chichChedAnyena bhallena dhanurasya mahAprabham || 7||

dhRRiShTadyumnastu nirviddho droNena bharatarShabha |
utsasarja dhanustUrNaM sa.ndashya dashanachChadam || 8||

tataH kruddho mahArAja dhRRiShTadyumnaH pratApavAn |
Adade.anyaddhanuH shreShThaM droNasyAntachikIrShayA || 9||

vikRRiShya cha dhanushchitramAkarNAtparavIrahA |
droNasyAntakaraM ghoraM vyasRRijatsAyakaM tataH || 10||

sa visRRiShTo balavatA sharo ghoro mahAmRRidhe |
bhAsayAmAsa tatsainyaM divAkara ivoditaH || 11||

taM dRRiShTvA tu sharaM ghoraM devagandharvamAnavAH |
svastyastu samare rAjandroNAyetyabruvanvachaH || 12||

taM tu sAyakamaprAptamAchAryasya rathaM prati |
karNo dvAdashadhA rAja.nshchichCheda kRRitahastavat || 13||

sa Chinno bahudhA rAjansUtaputreNa mAriSha |
nipapAta sharastUrNaM nikRRittaH karNasAyakaiH || 14||

ChittvA tu samare bANaM sharaiH saMnataparvabhiH |
dhRRiShTadyumnaM raNe karNo vivyAdha dashabhiH sharaiH || 15||

pa~nchabhirdroNaputrastu svayaM droNashcha saptabhiH |
shalyashcha navabhirbANaistribhirduHshAsanastathA || 16||

duryodhanashcha vi.nshatyA shakunishchApi pa~nchabhiH |
pA~nchAlyaM tvaritAvidhyansarva eva mahArathAH || 17||

sa viddhaH saptabhirvIrairdroNatrANArthamAhave |
sarvAnasambhramAdrAjanpratyavidhyattribhistribhiH || 18||

droNaM drauNiM cha karNaM cha vivyAdha tava chAtmajam || 18||

te viddhvA dhanvinA tena dhRRiShTadyumnaM punarmRRidhe |
vivyadhuH pa~nchabhistUrNamekaiko rathinAM varaH || 19||

drumasenastu sa~Nkruddho rAjanvivyAdha patriNA |
tribhishchAnyaiH sharaistUrNaM tiShTha tiShTheti chAbravIt || 20||

sa tu taM prativivyAdha tribhistIkShNairajihmagaiH |
svarNapu~NkhaiH shilAdhautaiH prANAntakaraNairyudhi || 21||

bhallenAnyena tu punaH suvarNojjvalakuNDalam |
unmamAtha shiraH kAyAddrumasenasya vIryavAn || 22||

tachChiro nyapatadbhUmau sa.ndaShTauShThapuTaM raNe |
mahAvAtasamuddhUtaM pakvaM tAlaphalaM yathA || 23||

tA.nshcha viddhvA punarvIrAnvIraH sunishitaiH sharaiH |
rAdheyasyAchChinadbhallaiH kArmukaM chitrayodhinaH || 24||

na tu tanmamRRiShe karNo dhanuShashChedanaM tathA |
nikartanamivAtyugro lA~NgUlasya yathA hariH || 25||

so.anyaddhanuH samAdAya krodharaktekShaNaH shvasan |
abhyavarShachCharaughaistaM dhRRiShTadyumnaM mahAbalam || 26||

dRRiShTvA tu karNaM sa.nrabdhaM te vIrAH ShaDratharShabhAH |
pA~nchAlyaputraM tvaritAH parivavrurjighA.nsayA || 27||

ShaNNAM yodhapravIrANAM tAvakAnAM puraskRRitam |
mRRityorAsyamanuprAptaM dhRRiShTadyumnamama.nsmahi || 28||

etasminneva kAle tu dAshArho vikira~nsharAn |
dhRRiShTadyumnaM parAkrAntaM sAtyakiH pratyapadyata || 29||

tamAyAntaM maheShvAsaM sAtyakiM yuddhadurmadam |
rAdheyo dashabhirbANaiH pratyavidhyadajihmagaiH || 30||

taM sAtyakirmahArAja vivyAdha dashabhiH sharaiH |
pashyatAM sarvavIrANAM mA gAstiShTheti chAbravIt || 31||

sa sAtyakestu balinaH karNasya cha mahAtmanaH |
AsItsamAgamo ghoro balivAsavayoriva || 32||

trAsaya.nstalaghoSheNa kShatriyAnkShatriyarShabhaH |
rAjIvalochanaM karNaM sAtyakiH pratyavidhyata || 33||

kampayanniva ghoSheNa dhanuSho vasudhAM balI |
sUtaputro mahArAja sAtyakiM pratyayodhayat || 34||

vipAThakarNinArAchairvatsadantaiH kShurairapi |
karNaH sharashataishchApi shaineyaM pratyavidhyata || 35||

tathaiva yuyudhAno.api vRRiShNInAM pravaro rathaH |
abhyavarShachCharaiH karNaM tadyuddhamabhavatsamam || 36||

tAvakAshcha mahArAja karNaputrashcha da.nshitaH |
sAtyakiM vivyadhustUrNaM samantAnnishitaiH sharaiH || 37||

astrairastrANi sa.nvArya teShAM karNasya chAbhibho |
avidhyatsAtyakiH kruddho vRRiShasenaM stanAntare || 38||

tena bANena nirviddho vRRiShaseno vishAM pate |
nyapatatsa rathe mUDho dhanurutsRRijya vIryavAn || 39||

tataH karNo hataM matvA vRRiShasenaM mahArathaH |
putrashokAbhisantaptaH sAtyakiM pratyapIDayat || 40||

pIDyamAnastu karNena yuyudhAno mahArathaH |
vivyAdha bahubhiH karNaM tvaramANaH punaH punaH || 41||

sa karNaM dashabhirviddhvA vRRiShasenaM cha saptabhiH |
sahastAvApadhanuShI tayoshchichCheda sAtvataH || 42||

tAvanye dhanuShI sajye kRRitvA shatrubhaya~Nkare |
yuyudhAnamavidhyetAM samantAnnishitaiH sharaiH || 43||

vartamAne tu sa~NgrAme tasminvIravarakShaye |
atIva shushruve rAjangANDIvasya mahAsvanaH || 44||

shrutvA tu rathanirghoShaM gANDIvasya cha nisvanam |
sUtaputro.abravIdrAjanduryodhanamidaM vachaH || 45||

eSha sarvA~nshibInhatvA mukhyashashcha nararShabhAn |
pauravA.nshcha maheShvAsAngANDIvaninado mahAn || 46||

shrUyate rathaghoShashcha vAsavasyeva nardataH |
karoti pANDavo vyaktaM karmaupayikamAtmanaH || 47||

eShA vidIryate rAjanbahudhA bhAratI chamUH |
viprakIrNAnyanIkAni nAvatiShThanti karhichit || 48||

vAteneva samuddhUtamabhrajAlaM vidIryate |
savyasAchinamAsAdya bhinnA nauriva sAgare || 49||

dravatAM yodhamukhyAnAM gANDIvapreShitaiH sharaiH |
viddhAnAM shatasho rAja~nshrUyate ninado mahAn || 50||

nishIthe rAjashArdUla stanayitnorivAmbare || 50||

hAhAkAraravA.nshchaiva siMhanAdA.nshcha puShkalAn |
shRRiNu shabdAnbahuvidhAnarjunasya rathaM prati || 51||

ayaM madhye sthito.asmAkaM sAtyakiH sAtvatAdhamaH |
iha chellabhyate lakShyaM kRRitsnA~njeShyAmahe parAn || 52||

eSha pA~nchAlarAjasya putro droNena sa~NgataH |
sarvataH sa.nvRRito yodhai rAjanpuruShasattamaiH || 53||

sAtyakiM yadi hanyAmo dhRRiShTadyumnaM cha pArShatam |
asa.nshayaM mahArAja dhruvo no vijayo bhavet || 54||

saubhadravadimau vIrau parivArya mahArathau |
prayatAmo mahArAja nihantuM vRRiShNipArShatau || 55||

savyasAchI puro.abhyeti droNAnIkAya bhArata |
sa.nsaktaM sAtyakiM j~nAtvA bahubhiH kurupu~NgavaiH || 56||

tatra gachChantu bahavaH pravarA rathasattamAH |
yAvatpArtho na jAnAti sAtyakiM bahubhirvRRitam || 57||

te tvaradhvaM yathA shUrAH sharANAM mokShaNe bhRRisham |
yathA tUrNaM vrajatyeSha paralokAya mAdhavaH || 58||

karNasya matamAj~nAya putraste prAha saubalam |
yathendraH samare rAjanprAha viShNuM yashasvinam || 59||

vRRitaH sahasrairdashabhirgajAnAmanivartinAm |
rathaishcha dashasAhasrairvRRito yAhi dhana~njayam || 60||

duHshAsano durviShahaH subAhurduShpradharShaNaH |
ete tvAmanuyAsyanti pattibhirbahubhirvRRitAH || 61||

jahi kRRiShNau mahAbAho dharmarAjaM cha mAtula |
nakulaM sahadevaM cha bhImasenaM cha bhArata || 62||

devAnAmiva devendre jayAshA me tvayi sthitA |
jahi mAtula kaunteyAnasurAniva pAvakiH || 63||

evamukto yayau pArthAnputreNa tava saubalaH |
mahatyA senayA sArdhaM tava putraistathA vibho || 64||

priyArthaM tava putrANAM didhakShuH pANDunandanAn |
tataH pravavRRite yuddhaM tAvakAnAM paraiH saha || 65||

prayAte saubale rAjanpANDavAnAmanIkinIm |
balena mahatA yuktaH sUtaputrastu sAtvatam || 66||

abhyayAttvaritaM yuddhe kira~nsharashatAnbahUn |
tathaiva pANDavAH sarve sAtyakiM paryavArayan || 67||

mahadyuddhaM tadAsIttu droNasya nishi bhArata |
dhRRiShTadyumnena shUreNa pA~nchAlaishcha mahAtmanaH || 68||

\hrule

\medskip
                  146
\medskip

sa~njaya uvAcha||

tataste prAdravansarve tvaritA yuddhadurmadAH |
amRRiShyamANAH sa.nrabdhA yuyudhAnarathaM prati || 1||

te rathaiH kalpitai rAjanhemarUpyavibhUShitaiH |
sAdibhishcha gajaishchaiva parivavruH sma sAtvatam || 2||

athainaM koShThakIkRRitya sarvataste mahArathAH |
siMhanAdA.nstadA chakrustarjayantaH sma sAtyakim || 3||

te.abhyavarSha~nsharaistIkShNaiH sAtyakiM satyavikramam |
tvaramANA mahAvIryA mAdhavasya vadhaiShiNaH || 4||

tAndRRiShTvA patatastUrNaM shaineyaH paravIrahA |
pratyagRRihNAnmahAbAhuH pramu~nchanvishikhAnbahUn || 5||

tatra vIro maheShvAsaH sAtyakiryuddhadurmadaH |
nichakarta shirA.nsyugraiH sharaiH saMnataparvabhiH || 6||

hastihastAnhayagrIvAnbAhUnapi cha sAyudhAn |
kShurapraiH pAtayAmAsa tAvakAnAM sa mAdhavaH || 7||

patitaishchAmaraishchaiva shvetachChatraishcha bhArata |
babhUva dharaNI pUrNA nakShatrairdyauriva prabho || 8||

teShAM tu yuyudhAnena yudhyatAM yudhi bhArata |
babhUva tumulaH shabdaH pretAnAmiva krandatAm || 9||

tena shabdena mahatA pUritAsIdvasundharA |
rAtriH samabhavachchaiva tIvrarUpA bhayAvahA || 10||

dIryamANaM balaM dRRiShTvA yuyudhAnasharAhatam |
shrutvA cha vipulaM nAdaM nishIthe lomaharShaNam || 11||

sutastavAbravIdrAjansArathiM rathinAM varaH |
yatraiSha shabdastatrAshvA.nshchodayeti punaH punaH || 12||

tena sa~nchodyamAnastu tatastA.nsturagottamAn |
sUtaH sa~nchodayAmAsa yuyudhAnarathaM prati || 13||

tato duryodhanaH kruddho dRRiDhadhanvA jitaklamaH |
shIghrahastashchitrayodhI yuyudhAnamupAdravat || 14||

tataH pUrNAyatotsRRiShTairmA.nsashoNitabhojanaiH |
duryodhanaM dvAdashabhirmAdhavaH pratyavidhyata || 15||

duryodhanastena tathA pUrvamevArditaH sharaiH |
shaineyaM dashabhirbANaiH pratyavidhyadamarShitaH || 16||

tataH samabhavadyuddhamAkulaM bharatarShabha |
pA~nchAlAnAM cha sarveShAM bhAratAnAM cha dAruNam || 17||

shaineyastu raNe kruddhastava putraM mahAratham |
sAyakAnAmashItyA tu vivyAdhorasi bhArata || 18||

tato.asya vAhAnsamare sharairninye yamakShayam |
sArathiM cha rathAttUrNaM pAtayAmAsa patriNA || 19||

hatAshve tu rathe tiShThanputrastava vishAM pate |
mumocha nishitAnbANA~nshaineyasya rathaM prati || 20||

sharAnpa~nchAshatastA.nstu shaineyaH kRRitahastavat |
chichCheda samare rAjanpreShitA.nstanayena te || 21||

athApareNa bhallena muShTideshe mahaddhanuH |
chichCheda rabhaso yuddhe tava putrasya mAriSha || 22||

viratho vidhanuShkashcha sarvalokeshvaraH prabhuH |
Aruroha rathaM tUrNaM bhAsvaraM kRRitavarmaNaH || 23||

duryodhane parAvRRitte shaineyastava vAhinIm |
drAvayAmAsa vishikhairnishAmadhye vishAM pate || 24||

shakunishchArjunaM rAjanparivArya samantataH |
rathairanekasAhasrairgajaishchaiva sahasrashaH || 25||

tathA hayasahasraishcha tumulaM sarvato.akarot || 25||

te mahAstrANi divyAni vikiranto.arjunaM prati |
arjunaM yodhayanti sma kShatriyAH kAlachoditAH || 26||

tAnyarjunaH sahasrANi rathavAraNavAjinAm |
pratyavArayadAyastaH prakurvanvipulaM kShayam || 27||

tatastu samare shUraH shakuniH saubalastadA |
vivyAdha nishitairbANairarjunaM prahasanniva || 28||

punashchaiva shatenAsya sa.nrurodha mahAratham |
tamarjunastu vi.nshatyA vivyAdha yudhi bhArata || 29||

athetarAnmaheShvAsA.nstribhistribhiravidhyata |
sa.nvArya tAnbANagaNairyudhi rAjandhana~njayaH || 30||

avadhIttAvakAnyodhAnvajrapANirivAsurAn || 30||

bhujaishChinnairmahArAja sharIraishcha sahasrashaH |
samAstIrNA dharA tatra babhau puShpairivAchitA || 31||

sa viddhvA shakuniM bhUyaH pa~nchabhirnataparvabhiH |
ulUkaM tribhirAjaghne tribhireva mahAyasaiH || 32||

tamulUkastathA viddhvA vAsudevamatADayat |
nanAda cha mahAnAdaM pUrayanvasudhAtalam || 33||

arjunastu drutaM gatvA shakunerdhanurAchChinat |
ninye cha chaturo vAhAnyamasya sadanaM prati || 34||

tato rathAdavaplutya saubalo bharatarShabha |
ulUkasya rathaM tUrNamAruroha vishAM pate || 35||

tAvekarathamArUDhau pitAputrau mahArathau |
pArthaM siShichaturbANairgiriM meghAvivotthitau || 36||

tau tu viddhvA mahArAja pANDavo nishitaiH sharaiH |
vidrAvaya.nstava chamUM shatasho vyadhamachCharaiH || 37||

anilena yathAbhrANi vichChinnAni samantataH |
vichChinnAni tathA rAjanbalAnyAsanvishAM pate || 38||

tadbalaM bharatashreShTha vadhyamAnaM tathA nishi |
pradudrAva dishaH sarvA vIkShamANaM bhayArditam || 39||

utsRRijya vAhAnsamare chodayantastathApare |
sambhrAntAH paryadhAvanta tasmi.nstamasi dAruNe || 40||

vijitya samare yodhA.nstAvakAnbharatarShabha |
dadhmaturmuditau sha~Nkhau vAsudevadhana~njayau || 41||

dhRRiShTadyumno mahArAja droNaM viddhvA tribhiH sharaiH |
chichCheda dhanuShastUrNaM jyAM shareNa shitena ha || 42||

tannidhAya dhanurnIDe droNaH kShatriyamardanaH |
Adade.anyaddhanuH shUro vegavatsAravattaram || 43||

dhRRiShTadyumnaM tato droNo viddhvA saptabhirAshugaiH |
sArathiM pa~nchabhirbANai rAjanvivyAdha sa.nyuge || 44||

taM nivArya sharaistUrNaM dhRRiShTadyumno mahArathaH |
vyadhamatkauravIM senAM shatasho.atha sahasrashaH || 45||

vadhyamAne bale tasmi.nstava putrasya mAriSha |
prAvartata nadI ghorA shoNitaughatara~NgiNI || 46||

ubhayoH senayormadhye narAshvadvipavAhinI |
yathA vaitaraNI rAjanyamarAShTrapuraM prati || 47||

drAvayitvA tu tatsainyaM dhRRiShTadyumnaH pratApavAn |
atyarAjata tejasvI shakro devagaNeShviva || 48||

atha dadhmurmahAsha~NkhAndhRRiShTadyumnashikhaNDinau |
yamau cha yuyudhAnashcha pANDavashcha vRRikodaraH || 49||

jitvA rathasahasrANi tAvakAnAM mahArathAH |
siMhanAdaravA.nshchakruH pANDavA jitakAshinaH || 50||

pashyatastava putrasya karNasya cha madotkaTAH |
tathA droNasya shUrasya drauNeshchaiva vishAM pate || 51||

\hrule

\medskip
                  147
\medskip

sa~njaya uvAcha||

vidrutaM svabalaM dRRiShTvA vadhyamAnaM mahAtmabhiH |
krodhena mahatAviShTaH putrastava vishAM pate || 1||

abhyetya sahasA karNaM droNaM cha jayatAM varam |
amarShavashamApanno vAkyaj~no vAkyamabravIt || 2||

bhavadbhyAmiha sa~NgrAmo kruddhAbhyAM sampravartitaH |
Ahave nihataM dRRiShTvA saindhavaM savyasAchinA || 3||

nihanyamAnAM pANDUnAM balena mama vAhinIm |
bhUtvA tadvijaye shaktAvashaktAviva pashyataH || 4||

yadyahaM bhavatostyAjyo na vAchyo.asmi tadaiva hi |
AvAM pANDusutAnsa~Nkhye jeShyAva iti mAnadau || 5||

tadaivAhaM vachaH shrutvA bhavadbhyAmanusaMmatam |
kRRitavAnpANDavaiH sArdhaM vairaM yodhavinAshanam || 6||

yadi nAhaM parityAjyo bhavadbhyAM puruSharShabhau |
yudhyetAmanurUpeNa vikrameNa suvikramau || 7||

vAkpratodena tau vIrau praNunnau tanayena te |
prAvartayetAM tau yuddhaM ghaTTitAviva pannagau || 8||

tatastau rathinAM shreShThau sarvalokadhanurdharau |
shaineyapramukhAnpArthAnabhidudruvatU raNe || 9||

tathaiva sahitAH pArthAH svena sainyena sa.nvRRitAH |
abhyavartanta tau vIrau nardamAnau muhurmuhuH || 10||

atha droNo maheShvAso dashabhiH shinipu~Ngavam |
avidhyattvaritaM kruddhaH sarvashastrabhRRitAM varaH || 11||

karNashcha dashabhirbANaiH putrashcha tava saptabhiH |
dashabhirvRRiShasenashcha saubalashchApi saptabhiH || 12||

ete kaurava sa~Nkrande shaineyaM paryavArayan || 12||

dRRiShTvA cha samare droNaM nighnantaM pANDavIM chamUm |
vivyadhuH somakAstUrNaM samantAchCharavRRiShTibhiH || 13||

tato droNo.aharatprANAnkShatriyANAM vishAM pate |
rashmibhirbhAskaro rAja.nstamasAmiva bhArata || 14||

droNena vadhyamAnAnAM pA~nchAlAnAM vishAM pate |
shushruve tumulaH shabdaH kroshatAmitaretaram || 15||

putrAnanye pitR^Inanye bhrAtR^Inanye cha mAtulAn |
bhAgineyAnvayasyA.nshcha tathA sambandhibAndhavAn || 16||

utsRRijyotsRRijya gachChanti tvaritA jIvitepsavaH || 16||

apare mohitA mohAttamevAbhimukhA yayuH |
pANDavAnAM raNe yodhAH paralokaM tathApare || 17||

sA tathA pANDavI senA vadhyamAnA mahAtmabhiH |
nishi samprAdravadrAjannutsRRijyolkAH sahasrashaH || 18||

pashyato bhImasenasya vijayasyAchyutasya cha |
yamayordharmaputrasya pArShatasya cha pashyataH || 19||

tamasA sa.nvRRite loke na prAj~nAyata ki~nchana |
kauravANAM prakAshena dRRishyante tu drutAH pare || 20||

dravamANaM tu tatsainyaM droNakarNau mahArathau |
jaghnatuH pRRiShThato rAjankirantau sAyakAnbahUn || 21||

pA~nchAleShu prabhagneShu dIryamANeShu sarvashaH |
janArdano dInamanAH pratyabhAShata phalgunam || 22||

droNakarNau maheShvAsAvetau pArShatasAtyakI |
pA~nchAlA.nshchaiva sahitau jaghnatuH sAyakairbhRRisham || 23||

etayoH sharavarSheNa prabhagnA no mahArathAH |
vAryamANApi kaunteya pRRitanA nAvatiShThate || 24||

etAvAvAM sarvasainyairvyUDhaiH samyagudAyudhaiH |
droNaM cha sUtaputraM cha prayatAvaH prabAdhitum || 25||

etau hi balinau shUrau kRRitAstrau jitakAshinau |
upekShitau balaM kruddhau nAshayetAM nishAmimAm || 26||

eSha bhImo.abhiyAtyugraH punarAvartya vAhinIm || 26||

vRRikodaraM tathAyAntaM dRRiShTvA tatra janArdanaH |
punarevAbravIdrAjanharShayanniva pANDavam || 27||

eSha bhImo raNashlAghI vRRitaH somakapANDavaiH |
ruShito.abhyeti vegena droNakarNau mahAbalau || 28||

etena sahito yudhya pA~nchAlaishcha mahArathaiH |
AshvAsanArthaM sarveShAM sainyAnAM pANDunandana || 29||

tatastau puruShavyAghrAvubhau mAdhavapANDavau |
droNakarNau samAsAdya dhiShThitau raNamUrdhani || 30||

tatastatpunarAvRRittaM yudhiShThirabalaM mahat |
tato droNashcha karNashcha parAnmamRRidaturyudhi || 31||

sa samprahArastumulo nishi pratyabhavanmahAn |
yathA sAgarayo rAja.nshchandrodayavivRRiddhayoH || 32||

tata utsRRijya pANibhyaH pradIpA.nstava vAhinI |
yuyudhe pANDavaiH sArdhamunmattavadahaHkShaye || 33||

rajasA tamasA chaiva sa.nvRRite bhRRishadAruNe |
kevalaM nAmagotreNa prAyudhyanta jayaiShiNaH || 34||

ashrUyanta hi nAmAni shrAvyamANAni pArthivaiH |
praharadbhirmahArAja svaya.nvara ivAhave || 35||

niHshabdamAsItsahasA punaH shabdo mahAnabhUt |
kruddhAnAM yudhyamAnAnAM jayatAM jIyatAmapi || 36||

yatra yatra sma dRRishyante pradIpAH kurusattama |
tatra tatra sma te shUrA nipatanti pata~Ngavat || 37||

tathA sa.nyudhyamAnAnAM vigADhAbhUnmahAnishA |
pANDavAnAM cha rAjendra kauravANAM cha sarvashaH || 38||

\hrule

\medskip
                  148
\medskip

sa~njaya uvAcha||

tataH karNo raNe dRRiShTvA pArShataM paravIrahA |
AjaghAnorasi sharairdashabhirmarmabhedibhiH || 1||

prativivyAdha taM tUrNaM dhRRiShTadyumno.api mAriSha |
pa~nchabhiH sAyakairhRRiShTastiShTha tiShTheti chAbravIt || 2||

tAvanyonyaM sharaiH sa~Nkhye sa~nChAdya sumahArathau |
punaH pUrNAyatotsRRiShTairvivyadhAte parasparam || 3||

tataH pA~nchAlamukhyasya dhRRiShTadyumnasya sa.nyuge |
sArathiM chaturashchAshvAnkarNo vivyAdha sAyakaiH || 4||

kArmukapravaraM chAsya prachichCheda shitaiH sharaiH |
sArathiM chAsya bhallena rathanIDAdapAtayat || 5||

dhRRiShTadyumnastu viratho hatAshvo hatasArathiH |
gRRihItvA parighaM ghoraM karNasyAshvAnapIpiShat || 6||

viddhashcha bahubhistena sharairAshIviShopamaiH |
tato yudhiShThirAnIkaM padbhyAmevAnvavartata || 7||

Aruroha rathaM chApi sahadevasya mAriSha || 7||

karNasyApi rathe vAhAnanyAnsUto nyayojayat |
sha~NkhavarNAnmahAvegAnsaindhavAnsAdhuvAhinaH || 8||

labdhalakShyastu rAdheyaH pA~nchAlAnAM mahArathAn |
abhyapIDayadAyastaH sharairmegha ivAchalAn || 9||

sA pIDyamAnA karNena pA~nchAlAnAM mahAchamUH |
samprAdravatsusantrastA siMhenevArditA mRRigI || 10||

patitAsturagebhyashcha gajebhyashcha mahItale |
rathebhyashcha narAstUrNamadRRishyanta tatastataH || 11||

dhAvamAnasya yodhasya kShurapraiH sa mahAmRRidhe |
bAhU chichCheda vai karNaH shirashchaiva sakuNDalam || 12||

UrU chichCheda chAnyasya gajasthasya vishAM pate |
vAjipRRiShThagatasyApi bhUmiShThasya cha mAriSha || 13||

nAj~nAsiShurdhAvamAnA bahavashcha mahArathAH |
sa~nChinnAnyAtmagAtrANi vAhanAni cha sa.nyuge || 14||

te vadhyamAnAH samare pA~nchAlAH sRRi~njayaiH saha |
tRRiNapraspandanAchchApi sUtaputraM sma menire || 15||

api svaM samare yodhaM dhAvamAnaM vichetasaH |
karNamevAbhyamanyanta tato bhItA dravanti te || 16||

tAnyanIkAni bhagnAni dravamANAni bhArata |
abhyadravaddrutaM karNaH pRRiShThato vikira~nsharAn || 17||

avekShamANAste.anyonyaM susaMmUDhA vichetasaH |
nAshaknuvannavasthAtuM kAlyamAnA mahAtmanA || 18||

karNenAbhyAhatA rAjanpA~nchAlAH parameShubhiH |
droNena cha dishaH sarvA vIkShamANAH pradudruvuH || 19||

tato yudhiShThiro rAjA svasainyaM prekShya vidrutam |
apayAne matiM kRRitvA phalgunaM vAkyamabravIt || 20||

pashya karNaM maheShvAsaM dhanuShpANimavasthitam |
nishIthe dAruNe kAle tapantamiva bhAskaram || 21||

karNasAyakanunnAnAM kroshatAmeSha nisvanaH |
anishaM shrUyate pArtha tvadbandhUnAmanAthavat || 22||

yathA visRRijatashchAsya sa.ndadhAnasya chAshugAn |
pashyAmi jayavikrAntaM kShapayiShyati no dhruvam || 23||

yadatrAnantaraM kAryaM prAptakAlaM prapashyasi |
karNasya vadhasa.nyuktaM tatkuruShva dhana~njaya || 24||

evamukto mahAbAhuH pArthaH kRRiShNamathAbravIt |
bhItaH kuntIsuto rAjA rAdheyasyAtivikramAt || 25||

evaM gate prAptakAlaM karNAnIke punaH punaH |
bhavAnvyavasyatAM kShipraM dravate hi varUthinI || 26||

droNasAyakanunnAnAM bhagnAnAM madhusUdana |
karNena trAsyamAnAnAmavasthAnaM na vidyate || 27||

pashyAmi cha tathA karNaM vicharantamabhItavat |
dravamANAnrathodArAnkirantaM vishikhaiH shitaiH || 28||

naitadasyotsahe soDhuM charitaM raNamUrdhani |
pratyakShaM vRRiShNishArdUla pAdasparshamivoragaH || 29||

sa bhavAnatra yAtvAshu yatra karNo mahArathaH |
ahamenaM vadhiShyAmi mAM vaiSha madhusUdana || 30||

vAsudeva uvAcha||

pashyAmi karNaM kaunteya devarAjamivAhave |
vicharantaM naravyAghramatimAnuShavikramam || 31||

naitasyAnyo.asti samare pratyudyAtA dhana~njaya |
RRite tvAM puruShavyAghra rAkShasAdvA ghaTotkachAt || 32||

na tu tAvadahaM manye prAptakAlaM tavAnagha |
samAgamaM mahAbAho sUtaputreNa sa.nyuge || 33||

dIpyamAnA maholkeva tiShThatyasya hi vAsavI |
tvadarthaM hi mahAbAho raudrarUpaM bibharti cha || 34||

ghaTotkachastu rAdheyaM pratyudyAtu mahAbalaH |
sa hi bhImena balinA jAtaH suraparAkramaH || 35||

tasminnastrANi divyAni rAkShasAnyAsurANi cha |
satataM chAnurakto vo hitaiShI cha ghaTotkachaH || 36||

vijeShyati raNe karNamiti me nAtra sa.nshayaH || 36||

sa~njaya uvAcha||

evamuktvA mahAbAhuH pArthaM puShkaralochanaH |
AjuhAvAtha tadrakShaH tachchAsItprAduragrataH || 37||

kavachI sa sharI khaDgI sadhanvA cha vishAM pate |
abhivAdya tataH kRRiShNaM pANDavaM cha dhana~njayam || 38||

abravIttaM tadA hRRiShTastvayamasmyanushAdhi mAm || 38||

tatastaM meghasa~NkAshaM dIptAsyaM dIptakuNDalam |
abhyabhAShata haiDimbaM dAshArhaH prahasanniva || 39||

ghaTotkacha vijAnIhi yattvAM vakShyAmi putraka |
prApto vikramakAlo.ayaM tava nAnyasya kasyachit || 40||

sa bhavAnmajjamAnAnAM bandhUnAM tvaM plavo yathA |
vividhAni tavAstrANi santi mAyA cha rAkShasI || 41||

pashya karNena haiDimba pANDavAnAmanIkinI |
kAlyamAnA yathA gAvaH pAlena raNamUrdhani || 42||

eSha karNo maheShvAso matimAndRRiDhavikramaH |
pANDavAnAmanIkeShu nihanti kShatriyarShabhAn || 43||

kirantaH sharavarShANi mahAnti dRRiDhadhanvinaH |
na shaknuvantyavasthAtuM pIDyamAnAH sharArchiShA || 44||

nishIthe sUtaputreNa sharavarSheNa pIDitAH |
ete dravanti pA~nchAlAH siMhasyeva bhayAnmRRigAH || 45||

etasyaivaM pravRRiddhasya sUtaputrasya sa.nyuge |
niSheddhA vidyate nAnyastvadRRite bhImavikrama || 46||

sa tvaM kuru mahAbAho karma yuktamihAtmanaH |
mAtulAnAM pitR^INAM cha tejaso.astrabalasya cha || 47||

etadarthaM hi haiDimba putrAnichChanti mAnavAH |
kathaM nastArayedduHkhAtsa tvaM tAraya bAndhavAn || 48||

tava hyastrabalaM bhImaM mAyAshcha tava dustarAH |
sa~NgrAme yudhyamAnasya satataM bhImanandana || 49||

pANDavAnAM prabhagnAnAM karNena shitasAyakaiH |
majjatAM dhArtarAShTreShu bhava pAraM parantapa || 50||

rAtrau hi rAkShasA bhUyo bhavantyamitavikramAH |
balavantaH sudurdharShAH shUrA vikrAntachAriNaH || 51||

jahi karNaM maheShvAsaM nishIthe mAyayA raNe |
pArthA droNaM vadhiShyanti dhRRiShTadyumnapurogamAH || 52||

keshavasya vachaH shrutvA bIbhatsurapi rAkShasam |
abhyabhAShata kauravya ghaTotkachamari.ndamam || 53||

ghaTotkacha bhavA.nshchaiva dIrghabAhushcha sAtyakiH |
matau me sarvasainyeShu bhImasenashcha pANDavaH || 54||

sa bhavAnyAtu karNena dvairathaM yudhyatAM nishi |
sAtyakiH pRRiShThagopaste bhaviShyati mahArathaH || 55||

jahi karNaM raNe shUraM sAtvatena sahAyavAn |
yathendrastArakaM pUrvaM skandena saha jaghnivAn || 56||

ghaTotkacha uvAcha||

alamevAsmi karNAya droNAyAlaM cha sattama |
anyeShAM kShatriyANAM cha kRRitAstrANAM mahAtmanAm || 57||

adya dAsyAmi sa~NgrAmaM sUtaputrAya taM nishi |
yaM janAH sampravakShyanti yAvadbhUmirdhariShyati || 58||

na chAtra shUrAnmokShyAmi na bhItAnna kRRitA~njalIn |
sarvAneva vadhiShyAmi rAkShasaM dharmamAsthitaH || 59||

sa~njaya uvAcha||

evamuktvA mahAbAhurhaiDimbaH paravIrahA |
abhyayAttumule karNaM tava sainyaM vibhIShayan || 60||

tamApatantaM sa~NkruddhaM dIptAsyamiva pannagam |
abhyasyanparameShvAsaH pratijagrAha sUtajaH || 61||

tayoH samabhavadyuddhaM karNarAkShasayornishi |
garjato rAjashArdUla shakraprahrAdayoriva || 62||

\hrule

\medskip
                  149
\medskip

sa~njaya uvAcha||

dRRiShTvA ghaTotkachaM rAjansUtaputrarathaM prati |
prayAntaM tvararyA yuktaM jighA.nsuM karNamAhave || 1||

abravIttava putrastu duHshAsanamidaM vachaH |
etadrakSho raNe tUrNaM dRRiShTvA karNasya vikramam || 2||

abhiyAti drutaM karNaM tadvAraya mahAratham |
vRRitaH sainyena mahatA yAhi yatra mahAbalaH || 3||

karNo vaikartano yuddhe rAkShasena yuyutsati |
rakSha karNaM raNe yatto vRRitaH sainyena mAnada || 4||

etasminnantare rAja~njaTAsurasuto balI |
duryodhanamupAgamya prAha praharatAM varaH || 5||

duryodhana tavAmitrAnprakhyAtAnyuddhadurmadAn |
pANDavAnhantumichChAmi tvayAj~naptaH sahAnugAn || 6||

jaTAsuro mama pitA rakShasAmagraNIH purA |
prayujya karma rakShoghnaM kShudraiH pArthairnipAtitaH || 7||

tasyApachitimichChAmi tvaddiShTo gantumIshvara || 7||

tamabravIttato rAjA prIyamANaH punaH punaH |
droNakarNAdibhiH sArdhaM paryApto.ahaM dviShadvadhe || 8||

tvaM tu gachCha mayAj~napto jahi yuddhaM ghaTotkacham || 8||

tathetyuktvA mahAkAyaH samAhUya ghaTotkacham |
jaTAsurirbhaimaseniM nAnAshastrairavAkirat || 9||

alambalaM cha karNaM cha kurusainyaM cha dustaram |
haiDimbaH pramamAthaiko mahAvAto.ambudAniva || 10||

tato mAyAmayaM dRRiShTvA rathaM tUrNamalambalaH |
ghaTotkachaM sharavrAtairnAnAli~NgaiH samArdayat || 11||

viddhvA cha bahubhirbANairbhaimasenimalambalaH |
vyadrAvayachCharavrAtaiH pANDavAnAmanIkinIm || 12||

tena vidrAvyamANAni pANDusainyAni mAriSha |
nishIthe viprakIryanta vAtanunnA ghanA iva || 13||

ghaTotkachasharairnunnA tathaiva kuruvAhinI |
nishIthe prAdravadrAjannutsRRijyolkAH sahasrashaH || 14||

alambalastataH kruddho bhaimaseniM mahAmRRidhe |
Ajaghne nishitairbANaistottrairiva mahAdvipam || 15||

tilashastasya tadyAnaM sUtaM sarvAyudhAni cha |
ghaTotkachaH prachichCheda prANadachchAtidAruNam || 16||

tataH karNaM sharavrAtaiH kurUnanyAnsahasrashaH |
alambalaM chAbhyavarShanmegho merumivAchalam || 17||

tataH sa~nchukShubhe sainyaM kurUNAM rAkShasArditam |
uparyupari chAnyonyaM chatura~NgaM mamarda ha || 18||

jaTAsurirmahArAja viratho hatasArathiH |
ghaTotkachaM raNe kruddho muShTinAbhyahanaddRRiDham || 19||

muShTinAbhihatastena prachachAla ghaTotkachaH |
kShitikampe yathA shailaH savRRikShagaNagulmavAn || 20||

tataH sa parighAbhena dviTsa~Nghaghnena bAhunA |
jaTAsuriM bhaimaseniravadhInmuShTinA bhRRisham || 21||

taM pramathya tataH kruddhastUrNaM haiDimbirAkShipat |
dorbhyAmindradhvajAbhAbhyAM niShpipeSha mahItale || 22||

alambalo.api vikShipya samutkShipya cha rAkShasam |
ghaTotkachaM raNe roShAnniShpipeSha mahItale || 23||

tayoH samabhavadyuddhaM garjatoratikAyayoH |
ghaTotkachAlambalayostumulaM lomaharShaNam || 24||

visheShayantAvanyonyaM mAyAbhiratimAyinau |
yuyudhAte mahAvIryAvindravairochanAviva || 25||

pAvakAmbunidhI bhUtvA punargaruDatakShakau |
punarmeghamahAvAtau punarvajramahAchalau || 26||

punaH ku~njarashArdUlau punaH svarbhAnubhAskarau || 26||

evaM mAyAshatasRRijAvanyonyavadhakA~NkShiNau |
bhRRishaM chitramayudhyetAmalambalaghaTotkachau || 27||

parighaishcha gadAbhishcha prAsamudgarapaTTishaiH |
musalaiH parvatAgraishcha tAvanyonyaM nijaghnatuH || 28||

hayAbhyAM cha gajAbhyAM cha padAtirathinau punaH |
yuyudhAte mahAmAyau rAkShasapravarau yudhi || 29||

tato ghaTotkacho rAjannalambalavadhepsayA |
utpapAta bhRRishaM kruddhaH shyenavannipapAta ha || 30||

gRRihItvA cha mahAkAyaM rAkShasendramalambalam |
udyamya nyavadhIdbhUmau mayaM viShNurivAhave || 31||

tato ghaTotkachaH khaDgamudgRRihyAdbhutadarshanam |
chakarta kAyAddhi shiro bhImaM vikRRitadarshanam || 32||

tachChiro rudhirAbhyaktaM gRRihya kesheShu rAkShasaH |
ghaTotkacho yayAvAshu duryodhanarathaM prati || 33||

abhyetya cha mahAbAhuH smayamAnaH sa rAkShasaH |
rathe.asya nikShipya shiro vikRRitAnanamUrdhajam || 34||

prANadadbhairavaM nAdaM prAvRRiShIva balAhakaH || 34||

abravIchcha tato rAjanduryodhanamidaM vachaH |
eSha te nihato bandhustvayA dRRiShTo.asya vikramaH || 35||

punardraShTAsi karNasya niShThAmetAM tathAtmanaH || 35||

evamuktvA tataH prAyAtkarNaM prati janeshvara |
kira~nsharashatA.nstIkShNAnvimu~nchankarNamUrdhani || 36||

tataH samabhavadyuddhaM ghorarUpaM bhayAnakam |
vismApanaM mahArAja nararAkShasayormRRidhe || 37||

\hrule

\medskip
                  150
\medskip

dhRRitarAShTra uvAcha||

yatra vaikartanaH karNo rAkShasashcha ghaTotkachaH |
nishIthe samasajjetAM tadyuddhamabhavatkatham || 1||

kIdRRishaM chAbhavadyuddhaM tasya ghorasya rakShasaH |
rathashcha kIdRRishastasya mAyAH sarvAyudhAni cha || 2||

kimpramANA hayAstasya rathaketurdhanustathA |
kIdRRishaM varma chaivAsya kaNThatrANaM cha kIdRRisham || 3||

pRRiShTastvametadAchakShva kushalo hyasi sa~njaya || 3||

sa~njaya uvAcha||

lohitAkSho mahAkAyastAmrAsyo nimnitodaraH |
UrdhvaromA harishmashruH sha~NkukarNo mahAhanuH || 4||

AkarNAddAritAsyashcha tIkShNadaMShTraH karAlavAn |
sudIrghatAmrajihvoShTho lambabhrUH sthUlanAsikaH || 5||

nIlA~Ngo lohitagrIvo girivarShmA bhaya~NkaraH |
mahAkAyo mahAbAhurmahAshIrSho mahAbalaH || 6||

vikachaH paruShasparsho vikaTodbaddhapiNDikaH |
sthUlasphiggUDhanAbhishcha shithilopachayo mahAn || 7||

tathaiva hastAbharaNI mahAmAyo.a~NgadI tathA |
urasA dhArayanniShkamagnimAlAM yathAchalaH || 8||

tasya hemamayaM chitraM bahurUpA~Ngashobhitam |
toraNapratimaM shubhraM kirITaM mUrdhnyashobhata || 9||

kuNDale bAlasUryAbhe mAlAM hemamayIM shubhAm |
dhArayanvipulaM kA.nsyaM kavachaM cha mahAprabham || 10||

ki~NkiNIshatanirghoShaM raktadhvajapatAkinam |
RRikShacharmAvanaddhA~NgaM nalvamAtraM mahAratham || 11||

sarvAyudhavaropetamAsthito dhvajamAlinam |
aShTachakrasamAyuktaM meghagambhIranisvanam || 12||

tatra mAta~Ngasa~NkAshA lohitAkShA vibhIShaNAH |
kAmavarNajavA yuktA balavanto.avahanhayAH || 13||

rAkShaso.asya virUpAkShaH sUto dIptAsyakuNDalaH |
rashmibhiH sUryarashmyAbhaiH sa~njagrAha hayAnraNe || 14||

sa tena sahitastasthAvaruNena yathA raviH || 14||

sa.nsakta iva chAbhreNa yathAdrirmahatA mahAn |
divaspRRiksumahAnketuH syandane.asya samuchChritaH || 15||

raktottamA~NgaH kravyAdo gRRidhraH paramabhIShaNaH || 15||

vAsavAshaninirghoShaM dRRiDhajyamabhivikShipan |
vyaktaM kiShkuparINAhaM dvAdashAratni kArmukam || 16||

rathAkShamAtrairiShubhiH sarvAH prachChAdayandishaH |
tasyAM vIrApahAriNyAM nishAyAM karNamabhyayAt || 17||

tasya vikShipatashchApaM rathe viShTabhya tiShThataH |
ashrUyata dhanurghoSho visphUrjitamivAshaneH || 18||

tena vitrAsyamAnAni tava sainyAni bhArata |
samakampanta sarvANi sindhoriva mahormayaH || 19||

tamApatantaM samprekShya virUpAkShaM vibhIShaNam |
utsmayanniva rAdheyastvaramANo.abhyavArayat || 20||

tataH karNo.abhyayAdenamasyannasyantamantikAt |
mAta~Nga iva mAta~NgaM yUtharShabha ivarShabham || 21||

sa saMnipAtastumulastayorAsIdvishAM pate |
karNarAkShasayo rAjannindrashambarayoriva || 22||

tau pragRRihya mahAvege dhanuShI bhImanisvane |
prAchChAdayetAmanyonyaM takShamANau maheShubhiH || 23||

tataH pUrNAyatotsRRiShTaiH sharaiH saMnataparvabhiH |
nyavArayetAmanyonyaM kA.nsye nirbhidya varmaNI || 24||

tau nakhairiva shArdUlau dantairiva mahAdvipau |
rathashaktibhiranyonyaM vishikhaishcha tatakShatuH || 25||

sa~nChindantau hi gAtrANi sa.ndadhAnau cha sAyakAn |
dhakShyamANau sharavrAtairnodIkShitumashaknutAm || 26||

tau tu vikShatasarvA~Ngau rudhiraughapariplutau |
vyabhrAjetAM yathA vAriprasrutau gairikAchalau || 27||

tau sharAgravibhinnA~Ngau nirbhindantau parasparam |
nAkampayetAmanyonyaM yatamAnau mahAdyutI || 28||

tatpravRRittaM nishAyuddhaM chiraM samamivAbhavat |
prANayordIvyato rAjankarNarAkShasayormRRidhe || 29||

tasya sa.ndadhatastIkShNA~nsharA.nshchAsaktamasyataH |
dhanurghoSheNa vitrastAH sve pare cha tadAbhavan || 30||

ghaTotkachaM yadA karNo visheShayati no nRRipa || 30||

tataH prAduShkaroddivyamastramastravidAM varaH |
karNena vihitaM dRRiShTvA divyamastraM ghaTotkachaH || 31||

prAdushchakre mahAmAyAM rAkShasaH pANDunandanaH || 31||

shUlamudgaradhAriNyA shailapAdapahastayA |
rakShasAM ghorarUpANAM mahatyA senayA vRRitaH || 32||

tamudyatamahAchApaM dRRiShTvA te vyathitA nRRipAH |
bhUtAntakamivAyAntaM kAladaNDogradhAriNam || 33||

ghaTotkachapramuktena siMhanAdena bhIShitAH |
prasusruvurgajA mUtraM vivyathushcha narA bhRRisham || 34||

tato.ashmavRRiShTiratyugrA mahatyAsItsamantataH |
ardharAtre.adhikabalairvimuktA rakShasAM balaiH || 35||

AyasAni cha chakrANi bhushuNDyaH shaktitomarAH |
patantyaviralAH shUlAH shataghnyaH paTTishAstathA || 36||

tadugramatiraudraM cha dRRiShTvA yuddhaM narAdhipAH |
putrAshcha tava yodhAshcha vyathitA vipradudruvuH || 37||

tatraiko.astrabalashlAghI karNo mAnI na vivyathe |
vyadhamachcha sharairmAyAM ghaTotkachavinirmitAm || 38||

mAyAyAM tu prahINAyAmamarShAtsa ghaTotkachaH |
visasarja sharAnghorAnsUtaputraM ta Avishan || 39||

tataste rudhirAbhyaktA bhittvA karNaM mahAhave |
vivishurdharaNIM bANAH sa~NkruddhA iva pannagAH || 40||

sUtaputrastu sa~Nkruddho laghuhastaH pratApavAn |
ghaTotkachamatikramya bibheda dashabhiH sharaiH || 41||

ghaTotkacho vinirbhinnaH sUtaputreNa marmasu |
chakraM divyaM sahasrAramagRRihNAdvyathito bhRRisham || 42||

kShurAntaM bAlasUryAbhaM maNiratnavibhUShitam |
chikShepAdhiratheH kruddho bhaimasenirjighA.nsayA || 43||

praviddhamativegena vikShiptaM karNasAyakaiH |
abhAgyasyeva sa~Nkalpastanmoghamapatadbhuvi || 44||

ghaTotkachastu sa~Nkruddho dRRiShTvA chakraM nipAtitam |
karNaM prAchChAdayadbANaiH svarbhAnuriva bhAskaram || 45||

sUtaputrastvasambhrAnto rudropendrendravikramaH |
ghaTotkacharathaM tUrNaM ChAdayAmAsa patribhiH || 46||

ghaTotkachena kruddhena gadA hemA~NgadA tadA |
kShiptA bhrAmya sharaiH sApi karNenAbhyAhatApatat || 47||

tato.antarikShamutpatya kAlamegha ivonnadan |
pravavarSha mahAkAyo drumavarShaM nabhastalAt || 48||

tato mAyAvinaM karNo bhImasenasutaM divi |
mArgaNairabhivivyAdha ghanaM sUrya ivA.nshubhiH || 49||

tasya sarvAnhayAnhatvA sa~nChidya shatadhA ratham |
abhyavarShachCharaiH karNaH parjanya iva vRRiShTimAn || 50||

na chAsyAsIdanirbhinnaM gAtre dvya~Ngulamantaram |
so.adRRishyata muhUrtena shvAvichChalalito yathA || 51||

na hayAnna rathaM tasya na dhvajaM na ghaTotkacham |
dRRiShTavantaH sma samare sharaughairabhisa.nvRRitam || 52||

sa tu karNasya taddivyamastramastreNa shAtayan |
mAyAyuddhena mAyAvI sUtaputramayodhayat || 53||

so.ayodhayattadA karNaM mAyayA lAghavena cha |
alakShyamANo.atha divi sharajAleShu sampatan || 54||

bhaimasenirmahAmAyo mAyayA kurusattama |
prachakAra mahAmAyAM mohayanniva bhArata || 55||

sa sma kRRitvA virUpANi vadanAnyashubhAnanaH |
agrasatsUtaputrasya divyAnyastrANi mAyayA || 56||

punashchApi mahAkAyaH sa~nChinnaH shatadhA raNe |
gatasattvo nirutsAhaH patitaH khAdvyadRRishyata || 57||

hataM taM manyamAnAH sma prANadankurupu~NgavAH || 57||

atha dehairnavairanyairdikShu sarvAsvadRRishyata |
punashchApi mahAkAyaH shatashIrShaH shatodaraH || 58||

vyadRRishyata mahAbAhurmainAka iva parvataH |
a~NguShThamAtro bhUtvA cha punareva sa rAkShasaH || 59||

sAgarormirivoddhUtastiryagUrdhvamavartata || 59||

vasudhAM dArayitvA cha punarapsu nyamajjata |
adRRishyata tadA tatra punarunmajjito.anyataH || 60||

so.avatIrya punastasthau rathe hemapariShkRRite |
kShitiM dyAM cha dishashchaiva mAyayAvRRitya da.nshitaH || 61||

gatvA karNarathAbhyAshaM vichalatkuNDalAnanaH |
prAha vAkyamasambhrAntaH sUtaputraM vishAM pate || 62||

tiShThedAnIM na me jIvansUtaputra gamiShyasi |
yuddhashraddhAmahaM te.adya vineShyAmi raNAjire || 63||

ityuktvA roShatAmrAkShaM rakShaH krUraparAkramam |
utpapAtAntarikShaM cha jahAsa cha suvisvaram || 64||

karNamabhyAhanachchaiva gajendramiva kesarI || 64||

rathAkShamAtrairiShubhirabhyavarShadghaTotkachaH |
rathinAmRRiShabhaM karNaM dhArAbhiriva toyadaH || 65||

sharavRRiShTiM cha tAM karNo dUraprAptAmashAtayat || 65||

dRRiShTvA cha vihatAM mAyAM karNena bharatarShabha |
ghaTotkachastato mAyAM sasarjAntarhitaH punaH || 66||

so.abhavadgirirityuchchaH shikharaistarusa~NkaTaiH |
shUlaprAsAsimusalajalaprasravaNo mahAn || 67||

tama~njanachayaprakhyaM karNo dRRiShTvA mahIdharam |
prapAtairAyudhAnyugrANyudvahantaM na chukShubhe || 68||

smayanniva tataH karNo divyamastramudIrayat |
tataH so.astreNa shailendro vikShipto vai vyanashyata || 69||

tataH sa toyado bhUtvA nIlaH sendrAyudho divi |
ashmavRRiShTibhiratyugraH sUtaputramavAkirat || 70||

atha sandhAya vAyavyamastramastravidAM varaH |
vyadhamatkAlameghaM taM karNo vaikartano vRRiShA || 71||

sa mArgaNagaNaiH karNo dishaH prachChAdya sarvashaH |
jaghAnAstraM mahArAja ghaTotkachasamIritam || 72||

tataH prahasya samare bhaimasenirmahAbalaH |
prAdushchakre mahAmAyAM karNaM prati mahAratham || 73||

sa dRRiShTvA punarAyAntaM rathena rathinAM varam |
ghaTotkachamasambhrAntaM rAkShasairbahubhirvRRitam || 74||

siMhashArdUlasadRRishairmattadviradavikramaiH |
gajasthaishcha rathasthaishcha vAjipRRiShThagataistathA || 75||

nAnAshastradharairghorairnAnAkavachabhUShaNaiH |
vRRitaM ghaTotkachaM krUrairmarudbhiriva vAsavam || 76||

dRRiShTvA karNo maheShvAso yodhayAmAsa rAkShasam || 76||

ghaTotkachastataH karNaM viddhvA pa~nchabhirAshugaiH |
nanAda bhairavaM nAdaM bhIShayansarvapArthivAn || 77||

bhUyashchA~njalikenAtha samArgaNagaNaM mahat |
karNahastasthitaM chApaM chichChedAshu ghaTotkachaH || 78||

athAnyaddhanurAdAya dRRiDhaM bhArasahaM mahat |
vyakarShata balAtkarNa indrAyudhamivochChritam || 79||

tataH karNo mahArAja preShayAmAsa sAyakAn |
suvarNapu~NkhA~nshatrughnAnkhacharAnrAkShasAnprati || 80||

tadbANairarditaM yUthaM rakShasAM pInavakShasAm |
siMhenevArditaM vanyaM gajAnAmAkulaM kulam || 81||

vidhamya rAkShasAnbANaiH sAshvasUtagajAnvibhuH |
dadAha bhagavAnvahnirbhUtAnIva yugakShaye || 82||

sa hatvA rAkShasIM senAM shushubhe sUtanandanaH |
pureva tripuraM dagdhvA divi devo maheshvaraH || 83||

teShu rAjasahasreShu pANDaveyeShu mAriSha |
nainaM nirIkShitumapi kashchichChaknoti pArthiva || 84||

RRite ghaTotkachAdrAjanrAkShasendrAnmahAbalAt |
bhImavIryabalopetAtkruddhAdvaivasvatAdiva || 85||

tasya kruddhasya netrAbhyAM pAvakaH samajAyata |
maholkAbhyAM yathA rAjansArchiShaH snehabindavaH || 86||

talaM talena saMhatya sa.ndashya dashanachChadam |
rathamAsthAya cha punarmAyayA nirmitaM punaH || 87||

yuktaM gajanibhairvAhaiH pishAchavadanaiH kharaiH |
sa sUtamabravItkruddhaH sUtaputrAya mA vaha || 88||

sa yayau ghorarUpeNa rathena rathinAM varaH |
dvairathaM sUtaputreNa punareva vishAM pate || 89||

sa chikShepa punaH kruddhaH sUtaputrAya rAkShasaH |
aShTachakrAM mahAghorAmashaniM rudranirmitAm || 90||

tAmavaplutya jagrAha karNo nyasya rathe dhanuH |
chikShepa chainAM tasyaiva syandanAtso.avapupluve || 91||

sAshvasUtadhvajaM yAnaM bhasma kRRitvA mahAprabhA |
vivesha vasudhAM bhittvA surAstatra visismiyuH || 92||

karNaM tu sarvabhUtAni pUjayAmAsura~njasA |
yadavaplutya jagrAha devasRRiShTAM mahAshanim || 93||

evaM kRRitvA raNe karNa Aruroha rathaM punaH |
tato mumocha nArAchAnsUtaputraH parantapaH || 94||

ashakyaM kartumanyena sarvabhUteShu mAnada |
yadakArShIttadA karNaH sa~NgrAme bhImadarshane || 95||

sa hanyamAno nArAchairdhArAbhiriva parvataH |
gandharvanagarAkAraH punarantaradhIyata || 96||

evaM sa vai mahAmAyo mAyayA lAghavena cha |
astrANi tAni divyAni jaghAna ripusUdanaH || 97||

nihanyamAneShvastreShu mAyayA tena rakShasA |
asambhrAntastataH karNastadrakShaH pratyayudhyata || 98||

tataH kruddho mahArAja bhaimasenirmahAbalaH |
chakAra bahudhAtmAnaM bhIShayANo narAdhipAn || 99||

tato digbhyaH samApetuH siMhavyAghratarakShavaH |
agnijihvAshcha bhujagA vihagAshchApyayomukhAH || 100||

sa kIryamANo nishitaiH karNachApachyutaiH sharaiH |
nagarAdrivanaprakhyastatraivAntaradhIyata || 101||

rAkShasAshcha pishAchAshcha yAtudhAnAH shalAvRRikAH |
te karNaM bhakShayiShyantaH sarvataH samupAdravan || 102||

athainaM vAgbhirugrAbhistrAsayAM chakrire tadA || 102||

udyatairbahubhirghorairAyudhaiH shoNitokShitaiH |
teShAmanekairekaikaM karNo vivyAdha chAshugaiH || 103||

pratihatya tu tAM mAyAM divyenAstreNa rAkShasIm |
AjaghAna hayAnasya sharaiH saMnataparvabhiH || 104||

te bhagnA vikRRitA~NgAshcha ChinnapRRiShThAshcha sAyakaiH |
vasudhAmanvapadyanta pashyatastasya rakShasaH || 105||

sa bhagnamAyo haiDimbaH karNaM vaikartanaM tataH |
eSha te vidadhe mRRityumityuktvAntaradhIyata || 106||

\hrule

\medskip
                  151
\medskip

sa~njaya uvAcha||

tasmi.nstathA vartamAne karNarAkShasayormRRidhe |
alAyudho rAkShasendro vIryavAnabhyavartata || 1||

mahatyA senayA yuktaH suyodhanamupAgamat |
rAkShasAnAM virUpANAM sahasraiH parivAritaH || 2||

nAnArUpadharairvIraiH pUrvavairamanusmaran || 2||

tasya j~nAtirhi vikrAnto brAhmaNAdo bako hataH |
kirmIrashcha mahAtejA hiDimbashcha sakhA tathA || 3||

sa dIrghakAlAdhyuShitaM pUrvavairamanusmaran |
vij~nAyaitannishAyuddhaM jighA.nsurbhImamAhave || 4||

sa matta iva mAta~NgaH sa~Nkruddha iva choragaH |
duryodhanamidaM vAkyamabravIdyuddhalAlasaH || 5||

viditaM te mahArAja yathA bhImena rAkShasAH |
hiDimbabakakirmIrA nihatA mama bAndhavAH || 6||

parAmarshashcha kanyAyA hiDimbAyAH kRRitaH purA |
kimanyadrAkShasAnanyAnasmA.nshcha paribhUya ha || 7||

tamahaM sagaNaM rAjansavAjirathaku~njaram |
haiDimbaM cha sahAmAtyaM hantumabhyAgataH svayam || 8||

adya kuntIsutAnsarvAnvAsudevapurogamAn |
hatvA sambhakShayiShyAmi sarvairanucharaiH saha || 9||

nivAraya balaM sarvaM vayaM yotsyAma pANDavAn || 9||

tasya tadvachanaM shrutvA hRRiShTo duryodhanastadA |
pratipUjyAbravIdvAkyaM bhrAtRRibhiH parivAritaH || 10||

tvAM puraskRRitya sagaNaM vayaM yotsyAmahe parAn |
na hi vairAntamanasaH sthAsyanti mama sainikAH || 11||

evamastviti rAjAnamuktvA rAkShasapu~NgavaH |
abhyayAttvarito bhImaM sahitaH puruShAshanaiH || 12||

dIpyamAnena vapuShA rathenAdityavarchasA |
tAdRRishenaiva rAjendra yAdRRishena ghaTotkachaH || 13||

tasyApyatulanirghoSho bahutoraNachitritaH |
RRikShacharmAvanaddhA~Ngo nalvamAtro mahArathaH || 14||

tasyApi turagAH shIghrA hastikAyAH kharasvanAH |
shataM yuktA mahAkAyA mA.nsashoNitabhojanAH || 15||

tasyApi rathanirghoSho mahAmegharavopamaH |
tasyApi sumahachchApaM dRRiDhajyaM balavattaram || 16||

tasyApyakShasamA bANA rukmapu~NkhAH shilAshitAH |
so.api vIro mahAbAhuryathaiva sa ghaTotkachaH || 17||

tasyApi gomAyubaDAbhigupto  babhUva keturjvalanArkatulyaH |
sa chApi rUpeNa ghaTotkachasya  shrImattamo vyAkuladIpitAsyaH || 18||

dIptA~Ngado dIptakirITamAlI  baddhasraguShNIShanibaddhakhaDgaH |
gadI bhushuNDI musalI halI cha  sharAsanI vAraNatulyavarShmA || 19||

rathena tenAnalavarchasA cha  vidrAvayanpANDavavAhinIM tAm |
rarAja sa~Nkhye parivartamAno  vidyunmAlI megha ivAntarikShe || 20||

te chApi sarve pravarA narendrA  mahAbalA varmiNashcharmiNashcha |
harShAnvitA yuyudhustatra rAja nsamantataH pANDavayodhavIrAH || 21||

\hrule

\medskip
                  152
\medskip

sa~njaya uvAcha||

tamAgatamabhiprekShya bhImakarmANamAhave |
harShamAhArayAM chakruH kuravaH sarva eva te || 1||

tathaiva tava putrAste duryodhanapurogamAH |
aplavAH plavamAsAdya tartukAmA ivArNavam || 2||

punarjAtamivAtmAnaM manvAnAH pArthivAstadA |
alAyudhaM rAkShasendraM svAgatenAbhyapUjayan || 3||

tasmi.nstvamAnuShe yuddhe vartamAne bhayAvahe |
karNarAkShasayornaktaM dAruNapratidarshane || 4||

upapraikShanta pA~nchAlAH smayamAnAH sarAjakAH |
tathaiva tAvakA rAjanghUrNamAnAstatastataH || 5||

chukrushurnedamastIti droNadrauNikRRipAdayaH |
tatkarma dRRiShTvA sambhrAntA haiDimbasya raNAjire || 6||

sarvamAvignamabhavaddhAhAbhUtamachetanam |
tava sainyaM mahArAja nirAshaM karNajIvite || 7||

duryodhanastu samprekShya karNamArtiM parAM gatam |
alAyudhaM rAkShasendramAhUyedamathAbravIt || 8||

eSha vaikartanaH karNo haiDimbena samAgataH |
kurute karma sumahadyadasyaupayikaM mRRidhe || 9||

pashyaitAnpArthivA~nshUrAnnihatAnbhaimaseninA |
nAnAshastrairabhihatAnpAdapAniva dantinA || 10||

tavaiSha bhAgaH samare rAjamadhye mayA kRRitaH |
tavaivAnumate vIra taM vikramya nibarhaya || 11||

purA vaikartanaM karNameSha pApo ghaTotkachaH |
mAyAbalamupAshritya karshayatyarikarshanaH || 12||

evamuktaH sa rAj~nA tu rAkShasastIvravikramaH |
tathetyuktvA mahAbAhurghaTotkachamupAdravat || 13||

tataH karNaM samutsRRijya bhaimasenirapi prabho |
pratyamitramupAyAntaM mardayAmAsa mArgaNaiH || 14||

tayoH samabhavadyuddhaM kruddhayo rAkShasendrayoH |
mattayorvAshitAhetordvipayoriva kAnane || 15||

rakShasA vipramuktastu karNo.api rathinAM varaH |
abhyadravadbhImasenaM rathenAdityavarchasA || 16||

tamAyAntamanAdRRitya dRRiShTvA grastaM ghaTotkacham |
alAyudhena samare siMheneva gavAM patim || 17||

rathenAdityavapuShA bhImaH praharatAM varaH |
kira~nsharaughAnprayayAvalAyudharathaM prati || 18||

tamAyAntamabhiprekShya sa tadAlAyudhaH prabho |
ghaTotkachaM samutsRRijya bhImasenaM samAhvayat || 19||

taM bhImaH sahasAbhyetya rAkShasAntakaraH prabho |
sagaNaM rAkShasendraM taM sharavarShairavAkirat || 20||

tathaivAlAyudho rAja~nshilAdhautairajihmagaiH |
abhyavarShata kaunteyaM punaH punarari.ndamaH || 21||

tathA te rAkShasAH sarve bhImasenamupAdravan |
nAnApraharaNA bhImAstvatsutAnAM jayaiShiNaH || 22||

sa tADyamAno balibhirbhImaseno mahAbalaH |
pa~nchabhiH pa~nchabhiH sarvA.nstAnavidhyachChitaiH sharaiH || 23||

te vadhyamAnA bhImena rAkShasAH kharayonayaH |
vinedustumulAnnAdAndudruvushcha disho dasha || 24||

tA.nstrAsyamAnAnbhImena dRRiShTvA rakSho mahAbalam |
abhidudrAva vegena sharaishchainamavAkirat || 25||

taM bhImasenaH samare tIkShNAgrairakShiNochCharaiH |
alAyudhastu tAnastAnbhImena vishikhAnraNe || 26||

chichCheda kA.nshchitsamare tvarayA kA.nshchidagrahIt || 26||

sa taM dRRiShTvA rAkShasendraM bhImo bhImaparAkramaH |
gadAM chikShepa vegena vajrapAtopamAM tadA || 27||

tAmApatantIM vegena gadAM jvAlAkulAM tataH |
gadayA tADayAmAsa sA gadA bhImamAvrajat || 28||

sa rAkShasendraM kaunteyaH sharavarShairavAkirat |
tAnapyasyAkaronmoghAnrAkShaso nishitaiH sharaiH || 29||

te chApi rAkShasAH sarve sainikA bhImarUpiNaH |
shAsanAdrAkShasendrasya nijaghnU rathaku~njarAn || 30||

pA~nchAlAH sRRi~njayAshchaiva vAjinaH paramadvipAH |
na shAntiM lebhire tatra rakShasairbhRRishapIDitAH || 31||

taM tu dRRiShTvA mahAghoraM vartamAnaM mahAhave |
abravItpuruShashreShTho dhana~njayamidaM vachaH || 32||

pashya bhImaM mahAbAho rAkShasendravashaM gatam |
padavImasya gachCha tvaM mA vichAraya pANDava || 33||

dhRRiShTadyumnaH shikhaNDI cha yudhAmanyUttamaujasau |
sahitA draupadeyAshcha karNaM yAntu mahArathAH || 34||

nakulaH sahadevashcha yuyudhAnashcha vIryavAn |
itarAnrAkShasAnghnantu shAsanAttava pANDava || 35||

tvamapImAM mahAbAho chamUM droNapuraskRRitAm |
vArayasva naravyAghra mahaddhi bhayamAgatam || 36||

evamukte tu kRRiShNena yathoddiShTA mahArathAH |
jagmurvaikartanaM karNaM rAkShasA.nshchetarAnraNe || 37||

atha pUrNAyatotsRRiShTaiH sharairAshIviShopamaiH |
dhanushchichCheda bhImasya rAkShasendraH pratApavAn || 38||

hayA.nshchAsya shitairbANaiH sArathiM cha mahAbalaH |
jaghAna miShataH sa~Nkhye bhImasenasya bhArata || 39||

so.avatIrya rathopasthAddhatAshvo hatasArathiH |
tasmai gurvIM gadAM ghorAM sa vinadyotsasarja ha || 40||

tatastAM bhImanirghoShAmApatantIM mahAgadAm |
gadayA rAkShaso ghoro nijaghAna nanAda cha || 41||

taddRRiShTvA rAkShasendrasya ghoraM karma bhayAvaham |
bhImasenaH prahRRiShTAtmA gadAmAshu parAmRRishat || 42||

tayoH samabhavadyuddhaM tumulaM nararakShasoH |
gadAnipAtasaMhrAdairbhuvaM kampayatorbhRRisham || 43||

gadAvimuktau tau bhUyaH samAsAdyetaretaram |
muShTibhirvajrasaMhrAdairanyonyamabhijaghnatuH || 44||

rathachakrairyugairakShairadhiShThAnairupaskaraiH |
yathAsannamupAdAya nijaghnaturamarShaNau || 45||

tau vikSharantau rudhiraM samAsAdyetaretaram |
mattAviva mahAnAgAvakRRiShyetAM punaH punaH || 46||

tamapashyaddhRRiShIkeshaH pANDavAnAM hite rataH |
sa bhImasenarakShArthaM haiDimbaM pratyachodayat || 47||

\hrule

\medskip
                  153
\medskip

sa~njaya uvAcha||

samprekShya samare bhImaM rakShasA grastamantikAt |
vAsudevo.abravIdvAkyaM ghaTotkachamidaM tadA || 1||

pashya bhImaM mahAbAho rakShasA grastamantikAt |
pashyatAM sarvasainyAnAM tava chaiva mahAdyute || 2||

sa karNaM tvaM samutsRRijya rAkShasendramalAyudham |
jahi kShipraM mahAbAho pashchAtkarNaM vadhiShyasi || 3||

sa vArShNeyavachaH shrutvA karNamutsRRijya vIryavAn |
yuyudhe rAkShasendreNa bakabhrAtrA ghaTotkachaH || 4||

tayoH sutumulaM yuddhaM babhUva nishi rakShasoH || 4||

alAyudhasya yodhA.nstu rAkShasAnbhImadarshanAn |
vegenApatataH shUrAnpragRRihItasharAsanAn || 5||

AttAyudhaH susa~Nkruddho yuyudhAno mahArathaH |
nakulaH sahadevashcha chichChidurnishitaiH sharaiH || 6||

sarvA.nshcha samare rAjankirITI kShatriyarShabhAn |
parichikShepa bIbhatsuH sarvataH prakShipa~nsharAn || 7||

karNashcha samare rAjanvyadrAvayata pArthivAn |
dhRRiShTadyumnashikhaNDyAdInpA~nchAlAnAM mahArathAn || 8||

tAnvadhyamAnAndRRiShTvA tu bhImo bhImaparAkramaH |
abhyayAttvaritaH karNaM vishikhAnvikiranraNe || 9||

tataste.apyAyayurhatvA rAkShasAnyatra sUtajaH |
nakulaH sahadevashcha sAtyakishcha mahArathaH || 10||

te karNaM yodhayAmAsuH pA~nchAlA droNameva cha || 10||

alAyudhastu sa~Nkruddho ghaTotkachamari.ndamam |
parigheNAtikAyena tADayAmAsa mUrdhani || 11||

sa tu tena prahAreNa bhaimasenirmahAbalaH |
IShanmUrChAnvito.a.atmAnaM sa.nstambhayata vIryavAn || 12||

tato dIptAgnisa~NkAshAM shataghaNTAmala~NkRRitAm |
chikShepa samare tasmai gadAM kA~nchanabhUShaNAm || 13||

sA hayAnsArathiM chaiva rathaM chAsya mahAsvanA |
chUrNayAmAsa vegena visRRiShTA bhImakarmaNA || 14||

sa bhagnahayachakrAkSho vishIrNadhvajakUbaraH |
utpapAta rathAttUrNaM mAyAmAsthAya rAkShasIm || 15||

sa samAsthAya mAyAM tu vavarSha rudhiraM bahu |
vidyudvibhrAjitaM chAsIttimirAbhrAkulaM nabhaH || 16||

tato vajranipAtAshcha sAshanistanayitnavaH |
mahA.nshchaTachaTAshabdastatrAsIddhi mahAhave || 17||

tAM prekShya vihitAM mAyAM rAkShaso rAkShasena tu |
Urdhvamutpatya haiDimbastAM mAyAM mAyayAvadhIt || 18||

so.abhivIkShya hatAM mAyAM mAyAvI mAyayaiva hi |
ashmavarShaM sutumulaM visasarja ghaTotkache || 19||

ashmavarShaM sa tadghoraM sharavarSheNa vIryavAn |
disho vidhva.nsayAmAsa tadadbhutamivAbhavat || 20||

tato nAnApraharaNairanyonyamabhivarShatAm |
AyasaiH parighaiH shUlairgadAmusalamudgaraiH || 21||

pinAkaiH karavAlaishcha tomaraprAsakampanaiH |
nArAchairnishitairbhallaiH sharaishchakraiH parashvadhaiH || 22||

ayoguDairbhiNDipAlairgoshIrSholUkhalairapi |
utpATya cha mahAshAkhairvividhairjagatIruhaiH || 23||

shamIpIlukarIraishcha shamyAkaishchaiva bhArata |
i~NgudairbadarIbhishcha kovidAraishcha puShpitaiH || 24||

palAshairarimedaishcha plakShanyagrodhapippalaiH |
mahadbhiH samare tasminnanyonyamabhijaghnatuH || 25||

vividhaiH parvatAgraishcha nAnAdhAtubhirAchitaiH |
teShAM shabdo mahAnAsIdvajrANAM bhidyatAmiva || 26||

yuddhaM tadabhavadghoraM bhaimyalAyudhayornRRipa |
harIndrayoryathA rAjanvAlisugrIvayoH purA || 27||

tau yuddhvA vividhairghorairAyudhairvishikhaistathA |
pragRRihya nishitau khaDgAvanyonyamabhijaghnatuH || 28||

tAvanyonyamabhidrutya kesheShu sumahAbalau |
bhujAbhyAM paryagRRihNItAM mahAkAyau mahAbalau || 29||

tau bhinnagAtrau prasvedaM susruvAte janAdhipa |
rudhiraM cha mahAkAyAvabhivRRiShTAvivAchalau || 30||

athAbhipatya vegena samudbhrAmya cha rAkShasam |
balenAkShipya haiDimbashchakartAsya shiro mahat || 31||

so.apahRRitya shirastasya kuNDalAbhyAM vibhUShitam |
tadA sutumulaM nAdaM nanAda sumahAbalaH || 32||

hataM dRRiShTvA mahAkAyaM bakaj~nAtimari.ndamam |
pA~nchAlAH pANDavAshchaiva siMhanAdAnvinedire || 33||

tato bherIsahasrANi sha~NkhAnAmayutAni cha |
avAdayanpANDaveyAstasminrakShasi pAtite || 34||

atIva sA nishA teShAM babhUva vijayAvahA |
vidyotamAnA vibabhau samantAddIpamAlinI || 35||

alAyudhasya tu shiro bhaimasenirmahAbalaH |
duryodhanasya pramukhe chikShepa gatachetanam || 36||

atha duryodhano rAjA dRRiShTvA hatamalAyudham |
babhUva paramodvignaH saha sainyena bhArata || 37||

tena hyasya pratij~nAtaM bhImasenamahaM yudhi |
hanteti svayamAgamya smaratA vairamuttamam || 38||

dhruvaM sa tena hantavya ityamanyata pArthivaH |
jIvitaM chirakAlAya bhrAtR^INAM chApyamanyata || 39||

sa taM dRRiShTvA vinihataM bhImasenAtmajena vai |
pratij~nAM bhImasenasya pUrNAmevAbhyamanyata || 40||

\hrule

\medskip
                  154
\medskip

sa~njaya uvAcha||

nihatyAlAyudhaM rakShaH prahRRiShTAtmA ghaTotkachaH |
nanAda vividhAnnAdAnvAhinyAH pramukhe sthitaH || 1||

tasya taM tumulaM shabdaM shrutvA ku~njarakampanam |
tAvakAnAM mahArAja bhayamAsItsudAruNam || 2||

alAyudhaviShaktaM tu bhaimaseniM mahAbalam |
dRRiShTvA karNo mahAbAhuH pA~nchAlAnsamupAdravat || 3||

dashabhirdashabhirbANairdhRRiShTadyumnashikhaNDinau |
dRRiDhaiH pUrNAyatotsRRiShTairbibheda nataparvabhiH || 4||

tataH paramanArAchairyudhAmanyUttamaujasau |
sAtyakiM cha rathodAraM kampayAmAsa mArgaNaiH || 5||

teShAmabhyasyatAM tatra sarveShAM savyadakShiNam |
maNDalAnyeva chApAni vyadRRishyanta janAdhipa || 6||

teShAM jyAtalanirghoSho rathanemisvanashcha ha |
meghAnAmiva gharmAnte babhUva tumulo nishi || 7||

jyAnemighoShastanayitnumAnvai  dhanustaDinmaNDalaketushRRi~NgaH |
sharaughavarShAkulavRRiShTimA.nshcha  sa~NgrAmameghaH sa babhUva rAjan || 8||

taduddhataM shaila ivAprakampyo  varShaM mahachChailasamAnasAraH |
vidhva.nsayAmAsa raNe narendra  vaikartanaH shatrugaNAvamardI || 9||

tato.atulairvajranipAtakalpaiH  shitaiH sharaiH kA~nchanachitrapu~NkhaiH |
shatrUnvyapohatsamare mahAtmA  vaikartanaH putrahite rataste || 10||

sa~nChinnabhinnadhvajinashcha ke chi tkechichCharairarditabhinnadehAH |
kechidvisUtA vihayAshcha ke chi dvaikartanenAshu kRRitA babhUvuH || 11||

avindamAnAstvatha sharma sa~Nkhye  yaudhiShThiraM te balamanvapadyan |
tAnprekShya bhagnAnvimukhIkRRitA.nshcha  ghaTotkacho roShamatIva chakre || 12||

AsthAya taM kA~nchanaratnachitraM  rathottamaM siMha ivonnanAda |
vaikartanaM karNamupetya chApi  vivyAdha vajrapratimaiH pRRiShatkaiH || 13||

tau karNinArAchashilImukhaishcha  nAlIkadaNDaishcha savatsadantaiH |
varAhakarNaiH saviShANashRRi~NgaiH  kShurapravarShaishcha vinedatuH kham || 14||

tadbANadhArAvRRitamantarikShaM  tiryaggatAbhiH samare rarAja |
suvarNapu~NkhajvalitaprabhAbhi rvichitrapuShpAbhiriva srajAbhiH || 15||

samaM hi tAvapratimaprabhAvA vanyonyamAjaghnaturuttamAstraiH |
tayorhi vIrottamayorna kashchi ddadarsha tasminsamare visheSham || 16||

atIva tachchitramatIva rUpaM  babhUva yuddhaM ravibhImasUnvoH |
samAkulaM shastranipAtaghoraM  divIva rAhva.nshumatoH prataptam || 17||

ghaTotkacho yadA karNaM na visheShayate nRRipa |
tadA prAdushchakArogramastramastravidAM varaH || 18||

tenAstreNa hayAnpUrvaM hatvA karNasya rAkShasaH |
sArathiM chaiva haiDimbaH kShipramantaradhIyata || 19||

dhRRitarAShTra uvAcha||

tathA hyantarhite tasminkUTayodhini rAkShase |
mAmakaiH pratipannaM yattanmamAchakShva sa~njaya || 20||

sa~njaya uvAcha||

antarhitaM rAkShasaM taM viditvA  samprAkroshankuravaH sarva eva |
kathaM nAyaM rAkShasaH kUTayodhI  hanyAtkarNaM samare.adRRishyamAnaH || 21||

tataH karNo laghuchitrAstrayodhI  sarvA disho vyAvRRiNodbANajAlaiH |
na vai ki~nchidvyApatattatra bhUtaM  tamobhUte sAyakairantarikShe || 22||

na chAdadAno na cha sa.ndadhAno  na cheShudhI spRRishamAnaH karAgraiH |
adRRishyadvai lAghavAtsUtaputraH  sarvaM bANaishChAdayAno.antarikSham || 23||

tato mAyAM vihitAmantarikShe  ghorAM bhImAM dAruNAM rAkShasena |
sampashyAmo lohitAbhraprakAshAM  dedIpyantImagnishikhAmivogrAm || 24||

tatastasyA vidyutaH prAdurAsa nnulkAshchApi jvalitAH kauravendra |
ghoShashchAnyaH prAdurAsItsughoraH  sahasrasho nadatAM dundubhInAm || 25||

tataH sharAH prApatanrukmapu~NkhAH  shaktyaH prAsA musalAnyAyudhAni |
parashvadhAstailadhautAshcha khaDgAH  pradIptAgrAH paTTishAstomarAshcha || 26||

mayUkhinaH parighA lohabaddhA  gadAshchitrAH shitadhArAshcha shUlAH |
gurvyo gadA hemapaTTAvanaddhAH  shataghnyashcha prAdurAsansamantAt || 27||

mahAshilAshchApata.nstatra tatra  sahasrashaH sAshanayaH savajrAH |
chakrANi chAnekashatakShurANi  prAdurbabhUvurjvalanaprabhANi || 28||

tAM shaktipAShANaparashvadhAnAM  prAsAsivajrAshanimudgarANAm |
vRRiShTiM vishAlAM jvalitAM patantIM  karNaH sharaughairna shashAka hantum || 29||

sharAhatAnAM patatAM hayAnAM  vajrAhatAnAM patatAM gajAnAm |
shilAhatAnAM cha mahArathAnAM  mahAnninAdaH patatAM babhUva || 30||

subhImanAnAvidhashastrapAtai rghaTotkachenAbhihataM samantAt |
dauryodhanaM tadbalamArtarUpa mAvartamAnaM dadRRishe bhramantam || 31||

hAhAkRRitaM samparivartamAnaM  sa.nlIyamAnaM cha viShaNNarUpam |
te tvAryabhAvAtpuruShapravIrAH  parA~NmukhA na babhUvustadAnIm || 32||

tAM rAkShasIM ghoratarAM subhImAM  vRRiShTiM mahAshastramayIM patantIm |
dRRiShTvA balaughA.nshcha nipAtyamAnA nmahadbhayaM tava putrAnvivesha || 33||

shivAshcha vaishvAnaradIptajihvAH  subhImanAdAH shatasho nadantyaH |
rakShogaNAnnardatashchAbhivIkShya  narendrayodhA vyathitA babhUvuH || 34||

te dIptajihvAnanatIkShNadaMShTrA  vibhIShaNAH shailanikAshakAyAH |
nabhogatAH shaktiviShaktahastA  meghA vyamu~nchanniva vRRiShTimArgam || 35||

tairAhatAste sharashaktishUlai rgadAbhirugraiH parighaishcha dIptaiH |
vajraiH pinAkairashaniprahArai shchakraiH shataghnyunmathitAshcha petuH || 36||

huDA bhushuNDyo.ashmaguDAH shataghnyaH  sthUNAshcha kArShNAyasapaTTanaddhAH |
avAkira.nstava putrasya sainyaM  tathA raudraM kashmalaM prAdurAsIt || 37||

niShkIrNAntrA vihatairuttamA~NgaiH  sambhagnA~NgAH sherate tatra shUrAH |
bhinnA hayAH ku~njarAshchAvabhagnAH  sa~nchUrNitAshchaiva rathAH shilAbhiH || 38||

evaM mahachChastravarShaM sRRijanta ste yAtudhAnA bhuvi ghorarUpAH |
mAyAH sRRiShTAstatra ghaTotkachena  nAmu~nchanvai yAchamAnaM na bhItam || 39||

tasminghore kuruvIrAvamarde  kAlotsRRiShTe kShatriyANAmabhAve |
te vai bhagnAH sahasA vyadravanta  prAkroshantaH kauravAH sarva eva || 40||

palAyadhvaM kuravo naitadasti  sendrA devA ghnanti naH pANDavArthe |
tathA teShAM majjatAM bhAratAnAM  na sma dvIpastatra kashchidbabhUva || 41||

tasminsa~Nkrande tumule vartamAne  sainye bhagne lIyamAne kurUNAm |
anIkAnAM pravibhAge.aprakAshe  na j~nAyante kuravo netare vA || 42||

nirmaryAde vidrave ghorarUpe  sarvA dishaH prekShamANAH sma shUnyAH |
tAM shastravRRiShTimurasA gAhamAnaM  karNaM chaikaM tatra rAjannapashyam || 43||

tato bANairAvRRiNodantarikShaM  divyAM mAyAM yodhayanrAkShasasya |
hrImAnkurvanduShkaramAryakarma  naivAmuhyatsa.nyuge sUtaputraH || 44||

tato bhItAH samudaikShanta karNaM  rAjansarve saindhavA bAhlikAshcha |
asaMmohaM pUjayanto.asya sa~Nkhye  sampashyanto vijayaM rAkShasasya || 45||

tenotsRRiShTA chakrayuktA shataghnI  samaM sarvA.nshchaturo.ashvA~njaghAna |
te jAnubhirjagatImanvapadya ngatAsavo nirdashanAkShijihvAH || 46||

tato hatAshvAdavaruhya vAhA dantarmanAH kuruShu prAdravatsu |
divye chAstre mAyayA vadhyamAne  naivAmuhyachchintayanprAptakAlam || 47||

tato.abruvankuravaH sarva eva  karNaM dRRiShTvA ghorarUpAM cha mAyAm |
shaktyA rakSho jahi karNAdya tUrNaM  nashyantyete kuravo dhArtarAShTrAH || 48||

kariShyataH kiM cha no bhImapArthau  tapantamenaM jahi rakSho nishIthe |
yo naH sa~NgrAmAdghorarUpAdvimuchye tsa naH pArthAnsamare yodhayeta || 49||

tasmAdenaM rAkShasaM ghorarUpaM  jahi shaktyA dattayA vAsavena |
mA kauravAH sarva evendrakalpA  rAtrImukhe karNa neshuH sayodhAH || 50||

sa vadhyamAno rakShasA vai nishIthe  dRRiShTvA rAjannashyamAnaM balaM cha |
mahachcha shrutvA ninadaM kauravANAM  matiM dadhre shaktimokShAya karNaH || 51||

sa vai kruddhaH siMha ivAtyamarShI  nAmarShayatpratighAtaM raNe tam |
shaktiM shreShThAM vaijayantImasahyAM  samAdade tasya vadhaM chikIrShan || 52||

yAsau rAjannihitA varShapUgA nvadhAyAjau satkRRitA phalgunasya |
yAM vai prAdAtsUtaputrAya shakraH  shaktiM shreShThAM kuNDalAbhyAM nimAya || 53||

tAM vai shaktiM lelihAnAM pradIptAM  pAshairyuktAmantakasyeva rAtrim |
mRRityoH svasAraM jvalitAmivolkAM  vaikartanaH prAhiNodrAkShasAya || 54||

tAmuttamAM parakAyApahantrIM  dRRiShTvA sauterbAhusa.nsthAM jvalantIm |
bhItaM rakSho vipradudrAva rAja nkRRitvAtmAnaM vindhyapAdapramANam || 55||

dRRiShTvA shaktiM karNabAhvantarasthAM  nedurbhUtAnyantarikShe narendra |
vavurvAtAstumulAshchApi rAja nsanirghAtA chAshAnirgAM jagAma || 56||

sA tAM mAyAM bhasma kRRitvA jvalantI  bhittvA gADhaM hRRidayaM rAkShasasya |
UrdhvaM yayau dIpyamAnA nishAyAM  nakShatrANAmantarANyAvishantI || 57||

yuddhvA chitrairvividhaiH shastrapUgai rdivyairvIro mAnuShai rAkShasaishcha |
nadannAdAnvividhAnbhairavA.nshcha  prANAniShTA.nstyAjitaH shakrashaktyA || 58||

idaM chAnyachchitramAshcharyarUpaM  chakArAsau karma shatrukShayAya |
tasminkAle shaktinirbhinnamarmA  babhau rAjanmeghashailaprakAshaH || 59||

tato.antarikShAdapatadgatAsuH  sa rAkShasendro bhuvi bhinnadehaH |
avAkShirAH stabdhagAtro vijihvo  ghaTotkacho mahadAsthAya rUpam || 60||

sa tadrUpaM bhairavaM bhImakarmA  bhImaM kRRitvA bhaimaseniH papAta |
hato.apyevaM tava sainyekadesha mapothayatkauravAnbhIShayANaH || 61||

tato mishrAH prANadansiMhanAdai rbheryaH sha~NkhA murajAshchAnakAshcha |
dagdhAM mAyAM nihataM rAkShasaM cha  dRRiShTvA hRRiShTAH prANadankauraveyAH || 62||

tataH karNaH kurubhiH pUjyamAno  yathA shakro vRRitravadhe marudbhiH |
anvArUDhastava putraM rathasthaM  hRRiShTashchApi prAvishatsvaM sa sainyam || 63||

\hrule

\medskip
              droNavadhaparva
                  155
\medskip

sa~njaya uvAcha||

haiDimbaM nihataM dRRiShTvA vikIrNamiva parvatam |
pANDavA dInamanasaH sarve bAShpAkulekShaNAH || 1||

vAsudevastu harSheNa mahatAbhipariplutaH |
nanAda siMhavannAdaM vyathayanniva bhArata || 2||

vinadya cha mahAnAdaM paryaShvajata phalgunam || 2||

sa vinadya mahAnAdamabhIshUnsaMniyamya cha |
nanarta harShasa.nvIto vAtoddhUta iva drumaH || 3||

tato vinirbhrAmya punaH pArthamAsphoTya chAsakRRit |
rathopasthagato bhImaM prANadatpunarachyutaH || 4||

prahRRiShTamanasaM j~nAtvA vAsudevaM mahAbalam |
abravIdarjuno rAjannAtihRRiShTamanA iva || 5||

atiharSho.ayamasthAne tavAdya madhusUdana |
shokasthAne pare prApte haiDimbasya vadhena vai || 6||

vimukhAni cha sainyAni hataM dRRiShTvA ghaTotkacham |
vayaM cha bhRRishamAvignA haiDimbasya nipAtanAt || 7||

naitatkAraNamalpaM hi bhaviShyati janArdana |
tadadya sha.nsa me pRRiShTaH satyaM satyavatAM vara || 8||

yadyetanna rahasyaM te vaktumarhasyari.ndama |
dhairyasya vaikRRitaM brUhi tvamadya madhusUdana || 9||

samudrasyeva sa~NkShobho meroriva visarpaNam |
tathaitallAghavaM manye tava karma janArdana || 10||

vAsudeva uvAcha||

atiharShamimaM prAptaM shRRiNu me tvaM dhana~njaya |
atIva manasaH sadyaH prasAdakaramuttamam || 11||

shaktiM ghaTotkachenemAM vya.nsayitvA mahAdyute |
karNaM nihatamevAjau viddhi sadyo dhana~njaya || 12||

shaktihastaM punaH karNaM ko loke.asti pumAniha |
ya enamabhitastiShThetkArttikeyamivAhave || 13||

diShTyApanItakavacho diShTyApahRRitakuNDalaH |
diShTyA cha vya.nsitA shaktiramoghAsya ghaTotkache || 14||

yadi hi syAtsakavachastathaiva cha sakuNDalaH |
sAmarAnapi lokA.nstrInekaH karNo jayedbalI || 15||

vAsavo vA kubero vA varuNo vA jaleshvaraH |
yamo vA notsahetkarNaM raNe pratisamAsitum || 16||

gANDIvamAyamya bhavA.nshchakraM vAhaM sudarshanam |
na shaktau svo raNe jetuM tathAyuktaM nararShabham || 17||

tvaddhitArthaM tu shakreNa mAyayA hRRitakuNDalaH |
vihInakavachashchAyaM kRRitaH parapura~njayaH || 18||

utkRRitya kavachaM yasmAtkuNDale vimale cha te |
prAdAchChakrAya karNo vai tena vaikartanaH smRRitaH || 19||

AshIviSha iva kruddhaH stambhito mantratejasA |
tathAdya bhAti karNo me shAntajvAla ivAnalaH || 20||

yadA prabhRRiti karNAya shaktirdattA mahAtmanA |
vAsavena mahAbAho prAptA yAsau ghaTotkache || 21||

kuNDalAbhyAM nimAyAtha divyena kavachena cha |
tAM prApyAmanyata vRRiShA satataM tvAM hataM raNe || 22||

evaM gate.api shakyo.ayaM hantuM nAnyena kenachit |
RRite tvA puruShavyAghra shape satyena chAnagha || 23||

brahmaNyaH satyavAdI cha tapasvI niyatavrataH |
ripuShvapi dayAvA.nshcha tasmAtkarNo vRRiShA smRRitaH || 24||

yuddhashauNDo mahAbAhurnityodyatasharAsanaH |
kesarIva vane mardanmattamAta~NgayUthapAn || 25||

vimadAnrathashArdUlAnkurute raNamUrdhani || 25||

madhya~Ngata ivAdityo yo na shakyo nirIkShitum |
tvadIyaiH puruShavyAghra yodhamukhyairmahAtmabhiH || 26||

sharajAlasahasrA.nshuH sharadIva divAkaraH || 26||

tapAnte toyado yadvachCharadhArAH kSharatyasau |
divyAstrajaladaH karNaH parjanya iva vRRiShTimAn || 27||

so.adya mAnuShatAM prApto vimuktaH shakradattayA || 27||

eko hi yogo.asya bhavedvadhAya  Chidre hyenaM svapramattaH pramattam |
kRRichChraprAptaM rathachakre nimagne  hanyAH pUrvaM tvaM tu sa~nj~nAM vichArya || 28||

jarAsandhashchedirAjo mahAtmA  mahAbalashchaikalavyo niShAdaH |
ekaikasho nihatAH sarva eva  yogaistaistaistvaddhitArthaM mayaiva || 29||

athApare nihatA rAkShasendrA  hiDimbakirmIrabakapradhAnAH |
alAyudhaH parasainyAvamardI  ghaTotkachashchograkarmA tarasvI || 30||

\hrule

\medskip
                  156
\medskip

arjuna uvAcha||

kathamasmaddhitArthaM te kaishcha yogairjanArdana |
jarAsandhaprabhRRitayo ghAtitAH pRRithivIShvarAH || 1||

vAsudeva uvAcha||

jarAsandhashchedirAjo naiShAdishcha mahAbalaH |
yadi syurna hatAH pUrvamidAnIM syurbhaya~NkarAH || 2||

suyodhanastAnavashyaM vRRiNuyAdrathasattamAn |
te.asmAbhirnityasa.nduShTAH sa.nshrayeyushcha kauravAn || 3||

te hi vIrA mahAtmAnaH kRRitAstrA dRRiDhayodhinaH |
dhArtarAShTrIM chamUM kRRitsnAM rakSheyuramarA iva || 4||

sUtaputro jarAsandhashchedirAjo niShAdajaH |
suyodhanaM samAshritya taperanpRRithivImimAm || 5||

yogairapi hatA yaiste tAnme shRRiNu dhana~njaya |
ajayyA hi vinA yogairmRRidhe te daivatairapi || 6||

ekaiko hi pRRithakteShAM samastAM suravAhinIm |
yodhayetsamare pArtha lokapAlAbhirakShitAm || 7||

jarAsandho hi ruShito rauhiNeyapradharShitaH |
asmadvadhArthaM chikShepa gadAM vai lohitAmukhIm || 8||

sImantamiva kurvANAM nabhasaH pAvakaprabhAm |
vyadRRishyatApatantI sA shakramuktA yathAshaniH || 9||

tAmApatantIM dRRiShTvaiva gadAM rohiNinandanaH |
pratighAtArthamastraM vai sthUNAkarNamavAsRRijat || 10||

astravegapratihatA sA gadA prApatadbhuvi |
dArayantI dharAM devIM kampayantIva parvatAn || 11||

tatra sma rAkShasI ghorA jarA nAmAshuvikramA |
sandhayAmAsa taM jAtaM jarAsandhamari.ndamam || 12||

dvAbhyAM jAto hi mAtRRibhyAmardhadehaH pRRithakpRRithak |
tayA sa sandhito yasmAjjarAsandhastataH smRRitaH || 13||

sA tu bhUmigatA pArtha hatA sasutabAndhavA |
gadayA tena chAstreNa sthUNAkarNena rAkShasI || 14||

vinAbhUtaH sa gadayA jarAsandho mahAmRRidhe |
nihato bhImasenena pashyataste dhana~njaya || 15||

yadi hi syAdgadApANirjarAsandhaH pratApavAn |
sendrA devA na taM hantuM raNe shaktA narottama || 16||

tvaddhitArthaM hi naiShAdira~NguShThena viyojitaH |
droNenAchAryakaM kRRitvA ChadmanA satyavikramaH || 17||

sa tu baddhA~NgulitrANo naiShAdirdRRiDhavikramaH |
asyanneko vanacharo babhau rAma ivAparaH || 18||

ekalavyaM hi sA~NguShThamashaktA devadAnavAH |
sarAkShasoragAH pArtha vijetuM yudhi karhichit || 19||

kimu mAnuShamAtreNa shakyaH syAtprativIkShitum |
dRRiDhamuShTiH kRRitI nityamasyamAno divAnisham || 20||

tvaddhitArthaM tu sa mayA hataH sa~NgrAmamUrdhani |
chedirAjashcha vikrAntaH pratyakShaM nihatastava || 21||

sa chApyashakyaH sa~NgrAme jetuM sarvaiH surAsuraiH |
vadhArthaM tasya jAto.ahamanyeShAM cha suradviShAm || 22||

tvatsahAyo naravyAghra lokAnAM hitakAmyayA |
hiDimbabakakirmIrA bhImasenena pAtitAH || 23||

rAvaNena samaprANA brahmayaj~navinAshanAH || 23||

hatastathaiva mAyAvI haiDimbenApyalAyudhaH |
haiDimbashchApyupAyena shaktyA karNena ghAtitaH || 24||

yadi hyenaM nAhaniShyatkarNaH shaktyA mahAmRRidhe |
mayA vadhyo.abhaviShyatsa bhaimasenirghaTotkachaH || 25||

mayA na nihataH pUrvameSha yuShmatpriyepsayA |
eSha hi brAhmaNadveShI yaj~nadveShI cha rAkShasaH || 26||

dharmasya loptA pApAtmA tasmAdeSha nipAtitaH |
vya.nsitA chApyupAyena shakradattA mayAnagha || 27||

ye hi dharmasya loptAro vadhyAste mama pANDava |
dharmasa.nsthApanArthaM hi pratij~naiShA mamAvyayA || 28||

brahma satyaM damaH shauchaM dharmo hrIH shrIrdhRRitiH kShamA |
yatra tatra rame nityamahaM satyena te shape || 29||

na viShAdastvayA kAryaH karNaM vaikartanaM prati |
upadekShyAmyupAyaM te yena taM prasahiShyasi || 30||

suyodhanaM chApi raNe haniShyati vRRikodaraH |
tasya chApi vadhopAyaM vakShyAmi tava pANDava || 31||

vardhate tumulastveSha shabdaH parachamUM prati |
vidravanti cha sainyAni tvadIyAni disho dasha || 32||

labdhalakShyA hi kauravyA vidhamanti chamUM tava |
dahatyeSha cha vaH sainyaM droNaH praharatAM varaH || 33||

\hrule

\medskip
                  157
\medskip

dhRRitarAShTra uvAcha||

ekavIravadhe moghA shaktiH sUtAtmaje yadA |
kasmAtsarvAnsamutsRRijya sa tAM pArthe na muktavAn || 1||

tasminhate hatA hi syuH sarve pANDavasRRi~njayAH |
ekavIravadhe kasmAnna yuddhe jayamAdadhat || 2||

AhUto na nivarteyamiti tasya mahAvratam |
svayamAhvayitavyaH sa sUtaputreNa phalgunaH || 3||

tato dvairathamAnIya phalgunaM shakradattayA |
na jaghAna vRRiShA kasmAttanmamAchakShva sa~njaya || 4||

nUnaM buddhivihInashchApyasahAyashcha me sutaH |
shatrubhirvya.nsitopAyaH kathaM nu sa jayedarIn || 5||

yA hyasya paramA shaktirjayasya cha parAyaNam |
sA shaktirvAsudevena vya.nsitAsya ghaTotkache || 6||

kuNeryathA hastagataM hriyedbilvaM balIyasA |
tathA shaktiramoghA sA moghIbhUtA ghaTotkache || 7||

yathA varAhasya shunashcha yudhyato stayorabhAve shvapachasya lAbhaH |
manye vidvanvAsudevasya tadva dyuddhe lAbhaH karNahaiDimbayorvai || 8||

ghaTotkacho yadi hanyAddhi karNaM  paro lAbhaH sa bhavetpANDavAnAm |
vaikartano vA yadi taM nihanyA ttathApi kRRityaM shaktinAshAtkRRitaM syAt || 9||

iti prAj~naH praj~nayaitadvichArya  ghaTotkachaM sUtaputreNa yuddhe |
ayodhayadvAsudevo nRRisiMhaH  priyaM kurvanpANDavAnAM hitaM cha || 10||

sa~njaya uvAcha||

etachchikIrShitaM j~nAtvA karNe madhunihA nRRipa |
niyojayAmAsa tadA dvairathe rAkShaseshvaram || 11||

ghaTotkachaM mahAvIryaM mahAbuddhirjanArdanaH |
amoghAyA vighAtArthaM rAjandurmantrite tava || 12||

tadaiva kRRitakAryA hi vayaM syAma kurUdvaha |
na rakShedyadi kRRiShNastaM pArthaM karNAnmahArathAt || 13||

sAshvadhvajarathaH sa~Nkhye dhRRitarAShTra patedbhuvi |
vinA janArdanaM pArtho yogAnAmIshvaraM prabhum || 14||

taistairupAyairbahubhI rakShyamANaH sa pArthiva |
jayatyabhimukhaH shatrUnpArthaH kRRiShNena pAlitaH || 15||

savisheShaM tvamoghAyAH kRRiShNo.arakShata pANDavam |
hanyAtkShiptA hi kaunteyaM shaktirvRRikShamivAshaniH || 16||

dhRRitarAShTra uvAcha||

virodhI cha kumantrI cha prAj~namAnI mamAtmajaH |
yasyaiSha samatikrAnto vadhopAyo jayaM prati || 17||

tavApi samatikrAntametadgAvalgaNe katham |
etamarthaM mahAbuddhe yattvayA nAvabodhitaH || 18||

sa~njaya uvAcha||

duryodhanasya shakunermama duHshAsanasya cha |
rAtrau rAtrau bhavatyeShA nityameva samarthanA || 19||

shvaH sarvasainyAnutsRRijya jahi karNa dhana~njayam |
preShyavatpANDupA~nchAlAnupabhokShyAmahe tataH || 20||

atha vA nihate pArthe pANDuShvanyatamaM tataH |
sthApayedyudhi vArShNeyastasmAtkRRiShNo nipAtyatAm || 21||

kRRiShNo hi mUlaM pANDUnAM pArthaH skandha ivodgataH |
shAkhA ivetare pArthAH pA~nchAlAH patrasa~nj~nitAH || 22||

kRRiShNAshrayAH kRRiShNabalAH kRRiShNanAthAshcha pANDavAH |
kRRiShNaH parAyaNaM chaiShAM jyotiShAmiva chandramAH || 23||

tasmAtparNAni shAkhAshcha skandhaM chotsRRijya sUtaja |
kRRiShNaM nikRRindhi pANDUnAM mUlaM sarvatra sarvadA || 24||

hanyAdyadi hi dAshArhaM karNo yAdavanandanam |
kRRitsnA vasumatI rAjanvashe te syAnna sa.nshayaH || 25||

yadi hi sa nihataH shayIta bhUmau  yadukulapANDavanandano mahAtmA |
nanu tava vasudhA narendra sarvA  sagirisamudravanA vashaM vrajeta || 26||

sA tu buddhiH kRRitApyevaM jAgrati tridasheshvare |
aprameye hRRiShIkeshe yuddhakAle vyamuhyata || 27||

arjunaM chApi kaunteyaM sadA rakShati keshavaH |
na hyenamaichChatpramukhe sauteH sthApayituM raNe || 28||

anyA.nshchAsmai rathodArAnupasthApayadachyutaH |
amoghAM tAM kathaM shaktiM moghAM kuryAmiti prabho || 29||

tataH kRRiShNaM mahAbAhuH sAtyakiH satyavikramaH |
paprachCha rathashArdUla karNaM prati mahAratham || 30||

ayaM cha pratyayaH karNe shaktyA chAmitavikrama |
kimarthaM sUtaputreNa na muktA phalgune tu sA || 31||

vAsudeva uvAcha||

duHShAsanashcha karNashcha shakunishcha sasaindhavaH |
satataM mantrayanti sma duryodhanapurogamAH || 32||

karNa karNa maheShvAsa raNe.amitaparAkrama |
nAnyasya shaktireShA te moktavyA jayatAM vara || 33||

RRite mahArathAtpArthAtkuntIputrAddhana~njayAt |
sa hi teShAmatiyashA devAnAmiva vAsavaH || 34||

tasminvinihate sarve pANDavAH sRRi~njayaiH saha |
bhaviShyanti gatAtmAnaH surA iva niragnayaH || 35||

tatheti cha pratij~nAtaM karNena shinipu~Ngava |
hRRidi nityaM tu karNasya vadho gANDIvadhanvanaH || 36||

ahameva tu rAdheyaM mohayAmi yudhAM vara |
yato nAvasRRijachChaktiM pANDave shvetavAhane || 37||

phalgunasya hi tAM mRRityumavagamya yuyutsataH |
na nidrA na cha me harSho manaso.asti yudhAM vara || 38||

ghaTotkache vya.nsitAM tu dRRiShTvA tAM shinipu~Ngava |
mRRityorAsyAntarAnmuktaM pashyAmyadya dhana~njayam || 39||

na pitA na cha me mAtA na yUyaM bhrAtarastathA |
na cha prANAstathA rakShyA yathA bIbhatsurAhave || 40||

trailokyarAjyAdyatki~nchidbhavedanyatsudurlabham |
nechCheyaM sAtvatAhaM tadvinA pArthaM dhana~njayam || 41||

ataH praharShaH sumahAnyuyudhAnAdya me.abhavat |
mRRitaM pratyAgatamiva dRRiShTvA pArthaM dhana~njayam || 42||

atashcha prahito yuddhe mayA karNAya rAkShasaH |
na hyanyaH samare rAtrau shaktaH karNaM prabAdhitum || 43||

sa~njaya uvAcha||

iti sAtyakaye prAha tadA devakinandanaH |
dhana~njayahite yuktastatpriye satataM rataH || 44||

\hrule

\medskip
                  158
\medskip

dhRRitarAShTra uvAcha||

karNaduryodhanAdInAM shakuneH saubalasya cha |
apanItaM mahattAta tava chaiva visheShataH || 1||

yadAjAnIta tAM shaktimekaghnIM satataM raNe |
anivAryAmasahyAM cha devairapi savAsavaiH || 2||

sA kimarthaM na karNena pravRRitte samare purA |
na devakIsute muktA phalgune vApi sa~njaya || 3||

sa~njaya uvAcha||

sa~NgrAmAdvinivRRittAnAM sarveShAM no vishAM pate |
rAtrau kurukulashreShTha mantro.ayaM samajAyata || 4||

prabhAtamAtre shvobhUte keshavAyArjunAya vA |
shaktireShA vimoktavyA karNa karNeti nityashaH || 5||

tataH prabhAtasamaye rAjankarNasya daivataiH |
anyeShAM chaiva yodhAnAM sA buddhirnashyate punaH || 6||

daivameva paraM manye yatkarNo hastasa.nsthayA |
na jaghAna raNe pArthaM kRRiShNaM vA devakIsutam || 7||

tasya hastasthitA shaktiH kAlarAtririvodyatA |
daivopahatabuddhitvAnna tAM karNo vimuktavAn || 8||

kRRiShNe vA devakIputre mohito devamAyayA |
pArthe vA shakrakalpe vai vadhArthaM vAsavIM prabho || 9||

dhRRitarAShTra uvAcha||

daivenaiva hatA yUyaM svabuddhyA keshavasya cha |
gatA hi vAsavI hatvA tRRiNabhUtaM ghaTotkacham || 10||

karNashcha mama putrAshcha sarve chAnye cha pArthivAH |
anena duShpraNItena gatA vaivasvatakShayam || 11||

bhUya eva tu me sha.nsa yathA yuddhamavartata |
kurUNAM pANDavAnAM cha haiDimbe nihate tadA || 12||

ye cha te.abhyadravandroNaM vyUDhAnIkAH prahAriNaH |
sRRi~njayAH saha pA~nchAlaiste.apyakurvankathaM raNam || 13||

saumadattervadhAddroNamAyastaM saindhavasya cha |
amarShAjjIvitaM tyaktvA gAhamAnaM varUthinIm || 14||

jRRimbhamANamiva vyAghraM vyAttAnanamivAntakam |
kathaM pratyudyayurdroNamasyantaM pANDusRRi~njayAH || 15||

AchAryaM ye cha te.arakShanduryodhanapurogamAH |
drauNikarNakRRipAstAta te.apyakurvankimAhave || 16||

bhAradvAjaM jighA.nsantau savyasAchivRRikodarau |
samArChanmAmakA yuddhe kathaM sa~njaya sha.nsa me || 17||

sindhurAjavadheneme ghaTotkachavadhena te |
amarShitAH susa~NkruddhA raNaM chakruH kathaM nishi || 18||

sa~njaya uvAcha||

hate ghaTotkache rAjankarNena nishi rAkShase |
praNadatsu cha hRRiShTeShu tAvakeShu yuyutsuShu || 19||

Apatatsu cha vegena vadhyamAne bale.api cha |
vigADhAyAM rajanyAM cha rAjA dainyaM paraM gataH || 20||

abravIchcha mahAbAhurbhImasenaM parantapaH |
AvAraya mahAbAho dhArtarAShTrasya vAhinIm || 21||

haiDimbasyAbhighAtena moho mAmAvishanmahAn || 21||

evaM bhImaM samAdishya svarathe samupAvishat |
ashrupUrNamukho rAjA niHshvasa.nshcha punaH punaH || 22||

kashmalaM prAvishadghoraM dRRiShTvA karNasya vikramam || 22||

taM tathA vyathitaM dRRiShTvA kRRiShNo vachanamabravIt |
mA vyathAM kuru kaunteya naitattvayyupapadyate || 23||

vaiklavyaM bharatashreShTha yathA prAkRRitapUruShe || 23||

uttiShTha rAjanyudhyasva vaha gurvIM dhuraM vibho |
tvayi vaiklavyamApanne sa.nshayo vijaye bhavet || 24||

shrutvA kRRiShNasya vachanaM dharmarAjo yudhiShThiraH |
vimRRijya netre pANibhyAM kRRiShNaM vachanamabravIt || 25||

viditA te mahAbAho dharmANAM paramA gatiH |
brahmahatyAphalaM tasya yaH kRRitaM nAvabudhyate || 26||

asmAkaM hi vanasthAnAM haiDimbena mahAtmanA |
bAlenApi satA tena kRRitaM sAhyaM janArdana || 27||

astrahetorgataM j~nAtvA pANDavaM shvetavAhanam |
asau kRRiShNa maheShvAsaH kAmyake mAmupasthitaH || 28||

uShitashcha sahAsmAbhiryAvannAsIddhana~njayaH || 28||

gandhamAdanayAtrAyAM durgebhyashcha sma tAritAH |
pA~nchAlI cha parishrAntA pRRiShThenoDhA mahAtmanA || 29||

ArambhAchchaiva yuddhAnAM yadeSha kRRitavAnprabho |
madarthaM duShkaraM karma kRRitaM tena mahAtmanA || 30||

svabhAvAdyA cha me prItiH sahadeve janArdana |
saiva me dviguNA prItI rAkShasendre ghaTotkache || 31||

bhaktashcha me mahAbAhuH priyo.asyAhaM priyashcha me |
yena vindAmi vArShNeya kashmalaM shokatApitaH || 32||

pashya sainyAni vArShNeya drAvyamANAni kauravaiH |
droNakarNau cha sa.nyattau pashya yuddhe mahArathau || 33||

nishIthe pANDavaM sainyamAbhyAM pashya pramarditam |
gajAbhyAmiva mattAbhyAM yathA naDavanaM mahat || 34||

anAdRRitya balaM bAhvorbhImasenasya mAdhava |
chitrAstratAM cha pArthasya vikramante sma kauravAH || 35||

eSha droNashcha karNashcha rAjA chaiva suyodhanaH |
nihatya rAkShasaM yuddhe hRRiShTA nardanti sa.nyuge || 36||

kathamasmAsu jIvatsu tvayi chaiva janArdana |
haiDimbaH prAptavAnmRRityuM sUtaputreNa sa~NgataH || 37||

kadarthIkRRitya naH sarvAnpashyataH savyasAchinaH |
nihato rAkShasaH kRRiShNa bhaimasenirmahAbalaH || 38||

yadAbhimanyurnihato dhArtarAShTrairdurAtmabhiH |
nAsIttatra raNe kRRiShNa savyasAchI mahArathaH || 39||

niruddhAshcha vayaM sarve saindhavena durAtmanA |
nimittamabhavaddroNaH saputrastatra karmaNi || 40||

upadiShTo vadhopAyaH karNasya guruNA svayam |
vyAyachChatashcha khaDgena dvidhA khaDgaM chakAra ha || 41||

vyasane vartamAnasya kRRitavarmA nRRisha.nsavat |
ashvA~njaghAna sahasA tathobhau pArShNisArathI || 42||

tathetare maheShvAsAH saubhadraM yudhyapAtayan || 42||

alpe cha kAraNe kRRiShNa hato gANDIvadhanvanA |
saindhavo yAdavashreShTha tachcha nAtipriyaM mama || 43||

yadi shatruvadhe nyAyyo bhavetkartuM cha pANDavaiH |
droNakarNau raNe pUrvaM hantavyAviti me matiH || 44||

etau mUlaM hi duHkhAnAmasmAkaM puruSharShabha |
etau raNe samAsAdya parAshvastaH suyodhanaH || 45||

yatra vadhyo bhaveddroNaH sUtaputrashcha sAnugaH |
tatrAvadhInmahAbAhuH saindhavaM dUravAsinam || 46||

avashyaM tu mayA kAryaH sUtaputrasya nigrahaH |
tato yAsyAmyahaM vIra svayaM karNajighA.nsayA || 47||

bhImaseno mahAbAhurdroNAnIkena sa~NgataH || 47||

evamuktvA yayau tUrNaM tvaramANo yudhiShThiraH |
sa visphArya mahachchApaM sha~NkhaM pradhmApya bhairavam || 48||

tato rathasahasreNa gajAnAM cha shataistribhiH |
vAjibhiH pa~nchasAhasraistrisAhasraiH prabhadrakaiH || 49||

vRRitaH shikhaNDI tvarito rAjAnaM pRRiShThato.anvayAt || 49||

tato bherIH samAjaghnuH sha~NkhAndadhmushcha da.nshitAH |
pA~nchAlAH pANDavAshchaiva yudhiShThirapurogamAH || 50||

tato.abravInmahAbAhurvAsudevo dhana~njayam |
eSha prayAti tvarito krodhAviShTo yudhiShThiraH || 51||

jighA.nsuH sUtaputrasya tasyopekShA na yujyate || 51||

evamuktvA hRRiShIkeshaH shIghramashvAnachodayat |
dUraM cha yAtaM rAjAnamanvagachChajjanArdanaH || 52||

taM dRRiShTvA sahasA yAntaM sUtaputrajighA.nsayA |
shokopahatasa~NkalpaM dahyamAnamivAgninA || 53||

abhigamyAbravIdvyAso dharmaputraM yudhiShThiram || 53||

karNamAsAdya sa~NgrAme diShTyA jIvati phalgunaH |
savyasAchivadhAkA~NkShI shaktiM rakShitavAnhi saH || 54||

na chAgAddvairathaM jiShNurdiShTyA taM bharatarShabha |
sRRijetAM spardhinAvetau divyAnyastrANi sarvashaH || 55||

vadhyamAneShu chAstreShu pIDitaH sUtanandanaH |
vAsavIM samare shaktiM dhruvaM mu~nchedyudhiShThira || 56||

tato bhavette vyasanaM ghoraM bharatasattama |
diShTyA rakSho hataM yuddhe sUtaputreNa mAnada || 57||

vAsavIM kAraNaM kRRitvA kAlenApahato hyasau |
tavaiva kAraNAdrakSho nihataM tAta sa.nyuge || 58||

mA krudho bharatashreShTha mA cha shoke manaH kRRithAH |
prANinAmiha sarveShAmeShA niShThA yudhiShThira || 59||

bhrAtRRibhiH sahitaH sarvaiH pArthivaishcha mahAtmabhiH |
kauravAnsamare rAjannabhiyudhyasva bhArata || 60||

pa~nchame divase chaiva pRRithivI te bhaviShyati || 60||

nityaM cha puruShavyAghra dharmameva vichintaya |
AnRRisha.nsyaM tapo dAnaM kShamAM satyaM cha pANDava || 61||

sevethAH paramaprIto yato dharmastato jayaH |
ityuktvA pANDavaM vyAsastatraivAntaradhIyata || 62||

\hrule

\medskip
                  159
\medskip

sa~njaya uvAcha||

ghaTotkache tu nihate sUtaputreNa tAM nishAm |
duHkhAmarShavashaM prApto dharmaputro yudhiShThiraH || 1||

dRRiShTva bhImena mahatIM vAryamANAM chamUM tava |
dhRRiShTadyumnamuvAchedaM kumbhayoniM nivAraya || 2||

tvaM hi droNavinAshAya samutpanno hutAshanAt |
sasharaH kavachI khaDgI dhanvI cha paratApanaH || 3||

abhidrava raNe hRRiShTo na cha te bhIH katha~nchana || 3||

janamejayaH shikhaNDI cha daurmukhishcha yashodhanaH |
abhidravantu saMhRRiShTAH kumbhayoniM samantataH || 4||

nakulaH sahadevashcha draupadeyAH prabhadrakAH |
drupadashcha virATashcha putrabhrAtRRisamanvitau || 5||

sAtyakiH kekayAshchaiva pANDavashcha dhana~njayaH |
abhidravantu vegena bhAradvAjavadhepsayA || 6||

tathaiva rathinaH sarve hastyashvaM yachcha ki~nchana |
pAdAtAshcha raNe droNaM prApayantu mahAratham || 7||

tathAj~naptAstu te sarve pANDavena mahAtmanA |
abhyadravanta vegena kumbhayoniM yuyutsayA || 8||

AgachChatastAnsahasA sarvodyogena pANDavAn |
pratijagrAha samare droNaH shastrabhRRitAM varaH || 9||

tato duryodhano rAjA sarvodyogena pANDavAn |
abhyadravatsusa~Nkruddha ichChandroNasya jIvitam || 10||

tataH pravavRRite yuddhaM shrAntavAhanasainikam |
pANDavAnAM kurUNAM cha garjatAmitaretaram || 11||

nidrAndhAste mahArAja parishrAntAshcha sa.nyuge |
nAbhyapadyanta samare kA~nchichcheShTAM mahArathAH || 12||

triyAmA rajanI chaiShA ghorarUpA bhayAnakA |
sahasrayAmapratimA babhUva prANahAriNI || 13||

vadhyatAM cha tathA teShAM kShatAnAM cha visheShataH || 13||

aho rAtriH samAjaj~ne nidrAndhAnAM visheShataH |
sarve hyAsannirutsAhAH kShatriyA dInachetasaH || 14||

tava chaiva pareShAM cha gatAstrA vigateShavaH || 14||

te tathA pArayantashcha hrImantashcha visheShataH |
svadharmamanupashyanto na jahuH svAmanIkinIm || 15||

shastrANyanye samutsRRijya nidrAndhAH sherate janAH |
gajeShvanye ratheShvanye hayeShvanye cha bhArata || 16||

nidrAndhA no bubudhire kA~nchichcheShTAM narAdhipAH |
te.anyonyaM samare yodhAH preShayanta yamakShayam || 17||

svapnAyamAnAstvapare parAniti vichetasaH |
AtmAnaM samare jaghnuH svAneva cha parAnapi || 18||

nAnAvAcho vimu~nchanto nidrAndhAste mahAraNe |
yoddhavyamiti tiShThanto nidrAsa.nsaktalochanAH || 19||

saMmardyAnye raNe kechinnidrAndhAshcha parasparam |
jaghnuH shUrA raNe rAja.nstasmi.nstamasi dAruNe || 20||

hanyamAnaM tathAtmAnaM parebhyo bahavo janAH |
nAbhyajAnanta samare nidrayA mohitA bhRRisham || 21||

teShAmetAdRRishIM cheShTAM vij~nAya puruSharShabhaH |
uvAcha vAkyaM bIbhatsuruchchaiH saMnAdayandishaH || 22||

shrAntA bhavanto nidrAndhAH sarva eva savAhanAH |
tamasA chAvRRite sainye rajasA bahulena cha || 23||

te yUyaM yadi manyadhvamupAramata sainikAH |
nimIlayata chAtraiva raNabhUmau muhUrtakam || 24||

tato vinidrA vishrAntAshchandramasyudite punaH |
sa.nsAdhayiShyathAnyonyaM svargAya kurupANDavAH || 25||

tadvachaH sarvadharmaj~nA dhArmikasya nishamya te |
arochayanta sainyAni tathA chAnyonyamabruvan || 26||

chukrushuH karNa karNeti rAjanduryodhaneti cha |
upAramata pANDUnAM viratA hi varUthinI || 27||

tathA vikroshamAnasya phalgunasya tatastataH |
upAramata pANDUnAM senA tava cha bhArata || 28||

tAmasya vAchaM devAshcha RRiShayashcha mahAtmanaH |
sarvasainyAni chAkShudrAH prahRRiShTAH pratyapUjayan || 29||

tatsampUjya vacho.akrUraM sarvasainyAni bhArata |
muhUrtamasvapanrAja~nshrAntAni bharatarShabha || 30||

sA tu samprApya vishrAmaM dhvajinI tava bhArata |
sukhamAptavatI vIramarjunaM pratyapUjayat || 31||

tvayi vedAstathAstrANi tvayi buddhiparAkramau |
dharmastvayi mahAbAho dayA bhUteShu chAnagha || 32||

yachchAshvastAstavechChAmaH sharma pArtha tadastu te |
manasashcha priyAnarthAnvIra kShipramavApnuhi || 33||

iti te taM naravyAghraM prasha.nsanto mahArathAH |
nidrayA samavAkShiptAstUShNImAsanvishAM pate || 34||

ashvapRRiShTheShu chApyanye rathanIDeShu chApare |
gajaskandhagatAshchAnye sherate chApare kShitau || 35||

sAyudhAH sagadAshchaiva sakhaDgAH saparashvadhAH |
saprAsakavachAshchAnye narAH suptAH pRRithakpRRithak || 36||

gajAste pannagAbhogairhastairbhUreNurUShitaiH |
nidrAndhA vasudhAM chakrurghrANaniHshvAsashItalAm || 37||

gajAH shushubhire tatra niHshvasanto mahItale |
vishIrNA girayo yadvanniHshvasadbhirmahoragaiH || 38||

samAM cha viShamAM chakruH khurAgrairvikShatAM mahIm |
hayAH kA~nchanayoktrAshcha kesarAlambibhiryugaiH || 39||

suShupustatra rAjendra yuktA vAheShu sarvashaH || 39||

tattathA nidrayA bhagnamavAchamasvapadbalam |
kushalairiva vinyastaM paTe chitramivAdbhutam || 40||

te kShatriyAH kuNDalino yuvAnaH  parasparaM sAyakavikShatA~NgAH |
kumbheShu lInAH suShupurgajAnAM  kucheShu lagnA iva kAminInAm || 41||

tataH kumudanAthena kAminIgaNDapANDunA |
netrAnandena chandreNa mAhendrI digala~NkRRitA || 42||

tato muhUrtAdbhagavAnpurastAchChashalakShaNaH |
aruNaM darshayAmAsa grasa~njyotiHprabhaM prabhuH || 43||

aruNasya tu tasyAnu jAtarUpasamaprabham |
rashmijAlaM mahachchandro mandaM mandamavAsRRijat || 44||

utsArayantaH prabhayA tamaste chandrarashmayaH |
paryagachCha~nshanaiH sarvA dishaH khaM cha kShitiM tathA || 45||

tato muhUrtAdbhuvanaM jyotirbhUtamivAbhavat |
aprakhyamaprakAshaM cha jagAmAshu tamastathA || 46||

pratiprakAshite loke divAbhUte nishAkare |
vicherurna vicherushcha rAjannakta~ncharAstataH || 47||

bodhyamAnaM tu tatsainyaM rAja.nshchandrasya rashmibhiH |
bubudhe shatapatrANAM vanaM mahadivAmbhasi || 48||

yathA chandrodayoddhUtaH kShubhitaH sAgaro bhavet |
tathA chandrodayoddhUtaH sa babhUva balArNavaH || 49||

tataH pravavRRite yuddhaM punareva vishAM pate |
loke lokavinAshAya paraM lokamabhIpsatAm || 50||

\hrule

\medskip
                  160
\medskip

sa~njaya uvAcha||

tato duryodhano droNamabhigamyedamabravIt |
amarShavashamApanno janayanharShatejasI || 1||

na marShaNIyAH sa~NgrAme vishramantaH shramAnvitAH |
sapatnA glAnamanaso labdhalakShyA visheShataH || 2||

tattu marShitamasmAbhirbhavataH priyakAmyayA |
ta ete parivishrAntAH pANDavA balavattarAH || 3||

sarvathA parihInAH sma tejasA cha balena cha |
bhavatA pAlyamAnAste vivardhante punaH punaH || 4||

divyAnyastrANi sarvANi brahmAstrAdIni yAnyapi |
tAni sarvANi tiShThanti bhavatyeva visheShataH || 5||

na pANDaveyA na vayaM nAnye loke dhanurdharAH |
yudhyamAnasya te tulyAH satyametadbravImi te || 6||

sasurAsuragandharvAnimA.NllokAndvijottama |
sarvAstravidbhavAnhanyAddivyairastrairna sa.nshayaH || 7||

sa bhavAnmarShayatyenA.nstvatto bhItAnvisheShataH |
shiShyatvaM vA puraskRRitya mama vA mandabhAgyatAm || 8||

evamuddharShito droNaH kopitashchAtmajena te |
samanyurabravIdrAjanduryodhanamidaM vachaH || 9||

sthaviraH sanparaM shaktyA ghaTe duryodhanAhave |
ataH paraM mayA kAryaM kShudraM vijayagRRiddhinA || 10||

anastravidayaM sarvo hantavyo.astravidA janaH || 10||

yadbhavAnmanyate chApi shubhaM vA yadi vAshubham |
tadvai kartAsmi kauravya vachanAttava nAnyathA || 11||

nihatya sarvapA~nchAlAnyuddhe kRRitvA parAkramam |
vimokShye kavachaM rAjansatyenAyudhamAlabhe || 12||

manyase yachcha kaunteyamarjunaM shrAntamAhave |
tasya vIryaM mahAbAho shRRiNu satyena kaurava || 13||

taM na devA na gandharvA na yakShA na cha rAkShasAH |
utsahante raNe soDhuM kupitaM savyasAchinam || 14||

khANDave yena bhagavAnpratyudyAtaH sureshvaraH |
sAyakairvAritashchApi varShamANo mahAtmanA || 15||

yakShA nAgAstathA daityA ye chAnye balagarvitAH |
nihatAH puruShendreNa tachchApi viditaM tava || 16||

gandharvA ghoShayAtrAyAM chitrasenAdayo jitAH |
yUyaM tairhriyamANAshcha mokShitA dRRiDhadhanvanA || 17||

nivAtakavachAshchApi devAnAM shatravastathA |
surairavadhyAH sa~NgrAme tena vIreNa nirjitAH || 18||

dAnavAnAM sahasrANi hiraNyapuravAsinAm |
vijigye puruShavyAghraH sa shakyo mAnuShaiH katham || 19||

pratyakShaM chaiva te sarvaM yathA balamidaM tava |
kShapitaM pANDuputreNa cheShTatAM no vishAM pate || 20||

taM tathAbhiprasha.nsantamarjunaM kupitastadA |
droNaM tava suto rAjanpunarevedamabravIt || 21||

ahaM duHshAsanaH karNaH shakunirmAtulashcha me |
haniShyAmo.arjunaM sa~Nkhye dvaidhIkRRityAdya bhAratIm || 22||

tasya tadvachanaM shrutvA bhAradvAjo hasanniva |
anvavartata rAjAnaM svasti te.astviti chAbravIt || 23||

ko hi gANDIvadhanvAnaM jvalantamiva tejasA |
akShayaM kShapayetkashchitkShatriyaH kShatriyarShabham || 24||

taM na vittapatirnendro na yamo na jaleshvaraH |
nAsuroragarakShA.nsi kShapayeyuH sahAyudham || 25||

mUDhAstvetAni bhAShante yAnImAnyAttha bhArata |
yuddhe hyarjunamAsAdya svastimAnko vrajedgRRihAn || 26||

tvaM tu sarvAtisha~NkitvAnniShThuraH pApanishchayaH |
shreyasastvaddhite yuktA.nstattadvaktumihechChasi || 27||

gachCha tvamapi kaunteyamAtmArthebhyo hi mAchiram |
tvamapyAsha.nsase yoddhuM kulajaH kShatriyo hyasi || 28||

imAnkiM pArthivAnsarvAnghAtayiShyasyanAgasaH |
tvamasya mUlaM vairasya tasmAdAsAdayArjunam || 29||

eSha te mAtulaH prAj~naH kShatradharmamanuvrataH |
dUrdyUtadevI gAndhAriH prayAtvarjunamAhave || 30||

eSho.akShakushalo jihmo dyUtakRRitkitavaH shaThaH |
devitA nikRRitipraj~no yudhi jeShyati pANDavAn || 31||

tvayA kathitamatyantaM karNena saha hRRiShTavat |
asakRRichChUnyavanmohAddhRRitarAShTrasya shRRiNvataH || 32||

ahaM cha tAta karNashcha bhrAtA duHshAsanashcha me |
pANDuputrAnhaniShyAmaH sahitAH samare trayaH || 33||

iti te katthamAnasya shrutaM sa.nsadi sa.nsadi |
anutiShTha pratij~nAM tAM satyavAgbhava taiH saha || 34||

eSha te pANDavaH shatruraviShahyo.agrataH sthitaH |
kShatradharmamavekShasva shlAghyastava vadho jayAt || 35||

dattaM bhuktamadhItaM cha prAptamaishvaryamIpsitam |
kRRitakRRityo.anRRiNashchAsi mA bhairyudhyasva pANDavam || 36||

ityuktvA samare droNo nyavartata yataH pare |
dvaidhIkRRitya tataH senAM yuddhaM samabhavattadA || 37||

\hrule

\medskip
                  161
\medskip

sa~njaya uvAcha||

tribhAgamAtrasheShAyAM rAtryAM yuddhamavartata |
kurUNAM pANDavAnAM cha saMhRRiShTAnAM vishAM pate || 1||

atha chandraprabhAM muShNannAdityasya puraHsaraH |
aruNo.abhyudayAM chakre tAmrIkurvannivAmbaram || 2||

tato dvaidhIkRRite sainye droNaH somakapANDavAn |
abhyadravatsapA~nchAlAnduryodhanapurogamaH || 3||

dvaidhIbhUtAnkurUndRRiShTvA mAdhavo.arjunamabravIt |
sapatnAnsavyataH kurmi savyasAchinnimAnkurUn || 4||

sa mAdhavamanuj~nAya kuruShveti dhana~njayaH |
droNakarNau maheShvAsau savyataH paryavartata || 5||

abhiprAyaM tu kRRiShNasya j~nAtvA parapura~njayaH |
AjishIrShagataM dRRiShTvA bhImasenaM samAsadat || 6||

bhIma uvAcha||

arjunArjuna bIbhatso shRRiNu me tattvato vachaH |
yadarthaM kShatriyA sUte tasya kAlo.ayamAgataH || 7||

asmi.nshchedAgate kAle shreyo na pratipatsyase |
asambhAvitarUpaH sannAnRRisha.nsyaM kariShyasi || 8||

satyashrIdharmayashasAM vIryeNAnRRiNyamApnuhi |
bhindhyanIkaM yudhAM shreShTha savyasAchinnimAnkuru || 9||

sa~njaya uvAcha||

sa savyasAchI bhImena choditaH keshavena cha |
karNadroNAvatikramya samantAtparyavArayat || 10||

tamAjishIrShamAyAntaM dahantaM kShatriyarShabhAn |
parAkrAntaM parAkramya yatantaH kShatriyarShabhAH || 11||

nAshaknuvanvArayituM vardhamAnamivAnalam || 11||

atha duryodhanaH karNaH shakunishchApi saubalaH |
abhyavarSha~nsharavrAtaiH kuntIputraM dhana~njayam || 12||

teShAmastrANi sarveShAmuttamAstravidAM varaH |
kadarthIkRRitya rAjendra sharavarShairavAkirat || 13||

astrairastrANi sa.nvArya laghuhasto dhana~njayaH |
sarvAnavidhyannishitairdashabhirdashabhiH sharaiH || 14||

uddhUtA rajaso vRRiShTiH sharavRRiShTistathaiva cha |
tamashcha ghoraM shabdashcha tadA samabhavanmahAn || 15||

na dyaurna bhUmirna dishaH prAj~nAyanta tathA gate |
sainyena rajasA mUDhaM sarvamandhamivAbhavat || 16||

naiva te na vayaM rAjanpraj~nAsiShma parasparam |
uddeshena hi tena sma samayudhyanta pArthivAH || 17||

virathA rathino rAjansamAsAdya parasparam |
keSheshu samasajjanta kavacheShu bhujeShu cha || 18||

hatAshvA hatasUtAshcha nishcheShTA rathinastadA |
jIvanta iva tatra sma vyadRRishyanta bhayArditAH || 19||

hatAngajAnsamAshliShya parvatAniva vAjinaH |
gatasattvA vyadRRishyanta tathaiva saha sAdibhiH || 20||

tatastvabhyavasRRityaiva sa~NgrAmAduttarAM disham |
atiShThadAhave droNo vidhUma iva pAvakaH || 21||

tamAjishIrShAdekAntamapakrAntaM nishAmya tu |
samakampanta sainyAni pANDavAnAM vishAM pate || 22||

bhrAjamAnaM shriyA yuktaM jvalantamiva tejasA |
droNaM dRRiShTvArayastresushchelurmamlushcha mAriSha || 23||

AhvayantaM parAnIkaM prabhinnamiva vAraNam |
nainaM shasha.nsire jetuM dAnavA vAsavaM yathA || 24||

kechidAsannirutsAhAH kechitkruddhA manasvinaH |
vismitAshchAbhavankechitkechidAsannamarShitAH || 25||

hastairhastAgramapare pratyapiMShannarAdhipAH |
apare dashanairoShThAnadashankrodhamUrChitAH || 26||

vyAkShipannAyudhAnanye mamRRidushchApare bhujAn |
anye chAnvapatandroNaM tyaktAtmAno mahaujasaH || 27||

pA~nchAlAstu visheSheNa droNasAyakapIDitAH |
samasajjanta rAjendra samare bhRRishavedanAH || 28||

tato virATadrupadau droNaM pratiyayU raNe |
tathA charantaM sa~NgrAme bhRRishaM samaradurjayam || 29||

drupadasya tataH pautrAstraya eva vishAM pate |
chedayashcha maheShvAsA droNamevAbhyayuryudhi || 30||

teShAM drupadapautrANAM trayANAM nishitaiH sharaiH |
tribhirdroNo.aharatprANA.nste hatA nyapatanbhuvi || 31||

tato droNo.ajayadyuddhe chedikekayasRRi~njayAn |
matsyA.nshchaivAjayatsarvAnbhAradvAjo mahArathaH || 32||

tatastu drupadaH krodhAchCharavarShamavAkirat |
droNaM prati mahArAja virATashchaiva sa.nyuge || 33||

tato droNaH supItAbhyAM bhallAbhyAmarimardanaH |
drupadaM cha virATaM cha praiShIdvaivasvatakShayam || 34||

hate virATe drupade kekayeShu tathaiva cha |
tathaiva chedimatsyeShu pA~nchAleShu tathaiva cha || 35||

hateShu triShu vIreShu drupadasya cha naptRRiShu || 35||

droNasya karma taddRRiShTvA kopaduHkhasamanvitaH |
shashApa rathinAM madhye dhRRiShTadyumno mahAmanAH || 36||

iShTApUrtAttathA kShAtrAdbrAhmaNyAchcha sa nashyatu |
droNo yasyAdya muchyeta yo vA droNAtparA~NmukhaH || 37||

iti teShAM pratishrutya madhye sarvadhanuShmatAm |
AyAddroNaM sahAnIkaH pA~nchAlyaH paravIrahA || 38||

pA~nchAlAstvekato droNamabhyaghnanpANDavAnyataH || 38||

duryodhanashcha karNashcha shakunishchApi saubalaH |
sodaryAshcha yathA mukhyAste.arakShandroNamAhave || 39||

rakShyamANaM tathA droNaM samare tairmahAtmabhiH |
yatamAnApi pA~nchAlA na shekuH prativIkShitum || 40||

tatrAkrudhyadbhImaseno dhRRiShTadyumnasya mAriSha |
sa enaM vAgbhirugrAbhistatakSha puruSharShabha || 41||

drupadasya kule jAtaH sarvAstreShvastravittamaH |
kaH kShatriyo manyamAnaH prekShetArimavasthitam || 42||

pitRRiputravadhaM prApya pumAnkaH parihApayet |
visheShatastu shapathaM shapitvA rAjasa.nsadi || 43||

eSha vaishvAnara iva samiddhaH svena tejasA |
sharachApendhano droNaH kShatraM dahati tejasA || 44||

purA karoti niHsheShAM pANDavAnAmanIkinIm |
sthitAH pashyata me karma droNameva vrajAmyaham || 45||

ityuktvA prAvishatkruddho droNAnIkaM vRRikodaraH |
dRRiDhaiH pUrNAyatotsRRiShTairdrAvaya.nstava vAhinIm || 46||

dhRRiShTadyumno.api pA~nchAlyaH pravishya mahatIM chamUm |
AsasAda raNe droNaM tadAsIttumulaM mahat || 47||

naiva nastAdRRishaM yuddhaM dRRiShTapUrvaM na cha shrutam |
yathA sUryodaye rAjansamutpi~njo.abhavanmahAn || 48||

sa.nsaktAni vyadRRishyanta rathavRRindAni mAriSha |
hatAni cha vikIrNAni sharIrANi sharIriNAm || 49||

kechidanyatra gachChantaH pathi chAnyairupadrutAH |
vimukhAH pRRiShThatashchAnye tADyante pArshvato.apare || 50||

tathA sa.nsaktayuddhaM tadabhavadbhRRishadAruNam |
atha sandhyAgataH sUryaH kShaNena samapadyata || 51||

\hrule

\medskip
                  162
\medskip

sa~njaya uvAcha||

te tathaiva mahArAja da.nshitA raNamUrdhani |
sandhyAgataM sahasrA.nshumAdityamupatasthire || 1||

udite tu sahasrA.nshau taptakA~nchanasaprabhe |
prakAshiteShu lokeShu punaryuddhamavartata || 2||

dva.ndvAni yAni tatrAsansa.nsaktAni purodayAt |
tAnyevAbhyudite sUrye samasajjanta bhArata || 3||

rathairhayA hayairnAgAH pAdAtAshchApi ku~njaraiH |
hayA hayaiH samAjagmuH pAdAtAshcha padAtibhiH || 4||

sa.nsaktAshcha viyuktAshcha yodhAH saMnyapatanraNe || 4||

te rAtrau kRRitakarmANaH shrAntAH sUryasya tejasA |
kShutpipAsAparItA~NgA visa~nj~nA bahavo.abhavan || 5||

sha~NkhabherImRRida~NgAnAM ku~njarANAM cha garjatAm |
visphAritavikRRiShTAnAM kArmukANAM cha kUjatAm || 6||

shabdaH samabhavadrAjandivispRRigbharatarShabha |
dravatAM cha padAtInAM shastrANAM vinipAtyatAm || 7||

hayAnAM heShatAM chaiva rathAnAM cha nivartatAm |
kroshatAM garjatAM chaiva tadAsIttumulaM mahat || 8||

vivRRiddhastumulaH shabdo dyAmagachChanmahAsvanaH |
nAnAyudhanikRRittAnAM cheShTatAmAturaH svanaH || 9||

bhUmAvashrUyata mahA.nstadAsItkRRipaNaM mahat |
patatAM patitAnAM cha pattyashvarathahastinAm || 10||

teShu sarveShvanIkeShu vyatiShakteShvanekashaH |
sve svA~njaghnuH pare svA.nshcha sve parA.nshcha parAnpare || 11||

vIrabAhuvisRRiShTAshcha yodheShu cha gajeShu cha |
asayaH pratyadRRishyanta vAsasAM nejaneShviva || 12||

udyatapratipiShTAnAM khaDgAnAM vIrabAhubhiH |
sa eva shabdastadrUpo vAsasAM nijyatAmiva || 13||

ardhAsibhistathA khaDgaistomaraiH saparashvadhaiH |
nikRRiShTayuddhaM sa.nsaktaM mahadAsItsudAruNam || 14||

gajAshvakAyaprabhavAM naradehapravAhinIm |
shastramatsyasusampUrNAM mA.nsashoNitakardamAm || 15||

ArtanAdasvanavatIM patAkAvastraphenilAm |
nadIM prAvartayanvIrAH paralokapravAhinIm || 16||

sharashaktyarditAH klAntA rAtrimUDhAlpachetasaH |
viShTabhya sarvagAtrANi vyatiShThangajavAjinaH || 17||

sa.nshuShkavadanA vIrAH shirobhishchArukuNDalaiH || 17||

yuddhopakaraNaishchAnyaistatra tatra prakAshitaiH |
kravyAdasa~NghairAkIrNaM mRRitairardhamRRitairapi || 18||

nAsIdrathapathastatra sarvamAyodhanaM prati || 18||

majjatsu chakreShu rathAnsattvamAsthAya vAjinaH |
katha~nchidavaha~nshrAntA vepamAnAH sharArditAH || 19||

kulasattvabalopetA vAjino vAraNopamAH || 19||

vihvalaM tatsamudbhrAntaM sabhayaM bhAratAturam |
balamAsIttadA sarvamRRite droNArjunAvubhau || 20||

tAvevAstAM nilayanaM tAvArtAyanameva cha |
tAvevAnye samAsAdya jagmurvaivasvatakShayam || 21||

AvignamabhavatsarvaM kauravANAM mahadbalam |
pA~nchAlAnAM cha sa.nsaktaM na prAj~nAyata ki~nchana || 22||

antakAkrIDasadRRishe bhIrUNAM bhayavardhane |
pRRithivyAM rAjava.nshAnAmutthite mahati kShaye || 23||

na tatra karNaM na droNaM nArjunaM na yudhiShThiram |
na bhImasenaM na yamau na pA~nchAlyaM na sAtyakim || 24||

na cha duHshAsanaM drauNiM na duryodhanasaubalau |
na kRRipaM madrarAjaM vA kRRitavarmANameva cha || 25||

na chAnyAnnaiva chAtmAnaM na kShitiM na dishastathA |
pashyAma rAjansa.nsaktAnsainyena rajasAvRRitAn || 26||

sambhrAnte tumule ghore rajomeghe samutthite |
dvitIyAmiva samprAptAmamanyanta nishAM tadA || 27||

na j~nAyante kauraveyA na pA~nchAlA na pANDavAH |
na disho na divaM norvIM na samaM viShamaM tathA || 28||

hastasa.nsparshamApannAnparAnvApyatha vA svakAn |
nyapAtaya.nstadA yuddhe narAH sma vijayaiShiNaH || 29||

uddhUtatvAttu rajasaH prasekAchChoNitasya cha |
prashashAma rajo bhaumaM shIghratvAdanilasya cha || 30||

tatra nAgA hayA yodhA rathino.atha padAtayaH |
pArijAtavanAnIva vyarochanrudhirokShitAH || 31||

tato duryodhanaH karNo droNo duHshAsanastathA |
pANDavaiH samasajjanta chaturbhishchaturo rathAH || 32||

duryodhanaH saha bhrAtrA yamAbhyAM samasajjata |
vRRikodareNa rAdheyo bhAradvAjena chArjunaH || 33||

tadghoraM mahadAshcharyaM sarve praikShansamantataH |
ratharShabhANAmugrANAM saMnipAtamamAnuSham || 34||

rathamArgairvichitraishcha vichitrarathasa~Nkulam |
apashyanrathino yuddhaM vichitraM chitrayodhinAm || 35||

yatamAnAH parAkrAntAH parasparajigIShavaH |
jImUtA iva gharmAnte sharavarShairavAkiran || 36||

te rathAnsUryasa~NkAshAnAsthitAH puruSharShabhAH |
ashobhanta yathA meghAH shAradAH samupasthitAH || 37||

spardhinaste maheShvAsAH kRRitayatnA dhanurdharAH |
abhyagachCha.nstathAnyonyaM mattA gajavRRiShA iva || 38||

na nUnaM dehabhedo.asti kAle tasminsamAgate |
yatra sarve na yugapadvyashIryanta mahArathAH || 39||

bAhubhishcharaNaishChinnaiH shirobhishchArukuNDalaiH |
kArmukairvishikhaiH prAsaiH khaDgaiH parashupaTTishaiH || 40||

nAlIkakShuranArAchairnakharaiH shaktitomaraiH |
anyaishcha vividhAkArairdhautaiH praharaNottamaiH || 41||

chitraishcha vividhAkAraiH sharIrAvaraNairapi |
vichitraishcha rathairbhagnairhataishcha gajavAjibhiH || 42||

shUnyaishcha nagarAkArairhatayodhadhvajai rathaiH |
amanuShyairhayaistrastaiH kRRiShyamANaistatastataH || 43||

vAtAyamAnairasakRRiddhatavIrairala~NkRRitaiH |
vyajanaiH ka~NkaTaishchaiva dhvajaishcha vinipAtitaiH || 44||

ChatrairAbharaNairvastrairmAlyaishcha susugandhibhiH |
hAraiH kirITairmukuTairuShNIShaiH ki~NkiNIgaNaiH || 45||

urasyairmaNibhirniShkaishchUDAmaNibhireva cha |
AsIdAyodhanaM tatra nabhastArAgaNairiva || 46||

tato duryodhanasyAsInnakulena samAgamaH |
amarShitena kruddhasya kruddhenAmarShitasya cha || 47||

apasavyaM chakArAtha mAdrIputrastavAtmajam |
kira~nsharashatairhRRiShTastatra nAdo mahAnabhUt || 48||

apasavyaM kRRitaH sa~Nkhye bhrAtRRivyenAtyamarShiNA |
so.amarShitastamapyAjau pratichakre.apasavyataH || 49||

tataH pratichikIrShantamapasavyaM tu te sutam |
nyavArayata tejasvI nakulashchitramArgavit || 50||

sarvato vinivAryainaM sharajAlena pIDayan |
vimukhaM nakulashchakre tatsainyAH samapUjayan || 51||

tiShTha tiShTheti nakulo babhAShe tanayaM tava |
sa.nsmRRitya sarvaduHkhAni tava durmantritena cha || 52||

\hrule

\medskip
                  163
\medskip

sa~njaya uvAcha||

tato duHshAsanaH kruddhaH sahadevamupAdravat |
rathavegena tIvreNa kampayanniva medinIm || 1||

tasyApatata evAshu bhallenAmitrakarshanaH |
mAdrIsutaH shiro yantuH sashirastrANamachChinat || 2||

nainaM duHshAsanaH sUtaM nApi kashchana sainikaH |
hRRitottamA~NgamAshutvAtsahadevena buddhavAn || 3||

yadA tvasa~NgRRihItatvAtprayAntyashvA yathAsukham |
tato duHshAsanaH sUtaM buddhavAngatachetasam || 4||

sa hayAnsaMnigRRihyAjau svayaM hayavishAradaH |
yuyudhe rathinAM shreShThashchitraM laghu cha suShThu cha || 5||

tadasyApUjayankarma sve pare chaiva sa.nyuge |
hatasUtarathenAjau vyacharadyadabhItavat || 6||

sahadevastu tAnashvA.nstIkShNairbANairavAkirat |
pIDyamAnAH sharaishchAshu prAdrava.nste tatastataH || 7||

sa rashmiShu viShaktatvAdutsasarja sharAsanam |
dhanuShA karma kurva.nstu rashmInsa punarutsRRijat || 8||

ChidreShu teShu taM bANairmAdrIputro.abhyavAkirat |
parIpsa.nstvatsutaM karNastadantaramavApatat || 9||

vRRikodarastataH karNaM tribhirbhallaiH samAhitaiH |
AkarNapUrNairabhyaghnanbAhvorurasi chAnadat || 10||

saMnyavartata taM karNaH sa~NghaTTita ivoragaH |
tadabhUttumulaM yuddhaM bhImarAdheyayostadA || 11||

tau vRRiShAviva sa~Nkruddhau vivRRittanayanAvubhau |
vegena mahatAnyonyaM sa.nrabdhAvabhipetatuH || 12||

abhisa.nshliShTayostatra tayorAhavashauNDayoH |
abhinnasharapAtatvAdgadAyuddhamavartata || 13||

gadayA bhImasenastu karNasya rathakUbaram |
bibhedAshu tadA rAja.nstadadbhutamivAbhavat || 14||

tato bhImasya rAdheyo gadAmAdAya vIryavAn |
avAsRRijadrathe tAM tu bibheda gadayA gadAm || 15||

tato bhImaH punargurvIM chikShepAdhirathergadAm |
tAM sharairdashabhiH karNaH supu~NkhaiH susamAhitaiH || 16||

pratyavidhyatpunashchAnyaiH sA bhImaM punarAvrajat || 16||

tasyAH pratinipAtena bhImasya vipulo dhvajaH |
papAta sArathishchAsya mumoha gadayA hataH || 17||

sa karNe sAyakAnaShTau vyasRRijatkrodhamUrChitaH |
dhvaje sharAsane chaiva sharAvApe cha bhArata || 18||

tataH punastu rAdheyo hayAnasya ratheShubhiH |
RRiShyavarNA~njaghAnAshu tathobhau pArShNisArathI || 19||

sa vipannaratho bhImo nakulasyApluto ratham |
hariryathA gireH shRRi~NgaM samAkrAmadari.ndamaH || 20||

tathA droNArjunau chitramayudhyetAM mahArathau |
AchAryashiShyau rAjendra kRRitapraharaNau yudhi || 21||

laghusandhAnayogAbhyAM rathayoshcha raNena cha |
mohayantau manuShyANAM chakShUMShi cha manA.nsi cha || 22||

upAramanta te sarve yodhAsmAkaM pare tathA |
adRRiShTapUrvaM pashyantastadyuddhaM gurushiShyayoH || 23||

vichitrAnpRRitanAmadhye rathamArgAnudIryataH |
anyonyamapasavyaM cha kartuM vIrau tadaiShatuH || 24||

parAkramaM tayoryodhA dadRRishustaM suvismitAH || 24||

tayoH samabhavadyuddhaM droNapANDavayormahat |
AmiShArthaM mahArAja gagane shyenayoriva || 25||

yadyachchakAra droNastu kuntIputrajigIShayA |
tattatpratijaghAnAshu prahasa.nstasya pANDavaH || 26||

yadA droNo na shaknoti pANDavasya visheShaNe |
tataH prAdushchakArAstramastramArgavishAradaH || 27||

aindraM pAshupataM tvAShTraM vAyavyamatha vAruNam |
muktaM muktaM droNachApAttajjaghAna dhana~njayaH || 28||

astrANyastrairyadA tasya vidhivaddhanti pANDavaH |
tato.astraiH paramairdivyairdroNaH pArthamavAkirat || 29||

yadyadastraM sa pArthAya prayu~Nkte vijigIShayA |
tasyAstrasya vighAtArthaM tattatsa kurute.arjunaH || 30||

sa vadhyamAneShvastreShu divyeShvapi yathAvidhi |
arjunenArjunaM droNo manasaivAbhyapUjayat || 31||

mene chAtmAnamadhikaM pRRithivyAmapi bhArata |
tena shiShyeNa sarvebhyaH shastravidbhyaH samantataH || 32||

vAryamANastu pArthena tathA madhye mahAtmanAm |
yatamAno.arjunaM prItyA pratyavArayadutsmayan || 33||

tato.antarikShe devAshcha gandharvAshcha sahasrashaH |
RRiShayaH siddhasa~NghAshcha vyatiShThanta didRRikShayA || 34||

tadapsarobhirAkIrNaM yakSharAkShasasa~Nkulam |
shrImadAkAshamabhavadbhUyo meghAkulaM yathA || 35||

tatra smAntarhitA vAcho vyacharanta punaH punaH |
droNasya stavasa.nyuktAH pArthasya cha mahAtmanaH || 36||

visRRijyamAneShvastreShu jvAlayatsu disho dasha || 36||

naivedaM mAnuShaM yuddhaM nAsuraM na cha rAkShasam |
na daivaM na cha gAndharvaM brAhmaM dhruvamidaM param || 37||

vichitramidamAshcharyaM na no dRRiShTaM na cha shrutam || 37||

ati pANDavamAchAryo droNaM chApyati pANDavaH |
nAnayorantaraM draShTuM shakyamastreNa kenachit || 38||

yadi rudro dvidhAkRRitya yudhyetAtmAnamAtmanA |
tatra shakyopamA kartumanyatra tu na vidyate || 39||

j~nAnamekasthamAchArye j~nAnaM yogashcha pANDave |
shauryamekasthamAchArye balaM shauryaM cha pANDave || 40||

nemau shakyau maheShvAsau raNe kShepayituM paraiH |
ichChamAnau punarimau hanyetAM sAmaraM jagat || 41||

ityabruvanmahArAja dRRiShTvA tau puruSharShabhau |
antarhitAni bhUtAni prakAshAni cha sa~NghashaH || 42||

tato droNo brAhmamastraM prAdushchakre mahAmatiH |
santApayanraNe pArthaM bhUtAnyantarhitAni cha || 43||

tatashchachAla pRRithivI saparvatavanadrumA |
vavau cha viShamo vAyuH sAgarAshchApi chukShubhuH || 44||

tatastrAso mahAnAsItkurupANDavasenayoH |
sarveShAM chaiva bhUtAnAmudyate.astre mahAtmanA || 45||

tataH pArtho.apyasambhrAntastadastraM pratijaghnivAn |
brahmAstreNaiva rAjendra tataH sarvamashIshamat || 46||

yadA na gamyate pAraM tayoranyatarasya vA |
tataH sa~Nkulayuddhena tadyuddhaM vyakulIkRRitam || 47||

nAj~nAyata tataH ki~nchitpunareva vishAM pate |
pravRRitte tumule yuddhe droNapANDavayormRRidhe || 48||

sharajAlaiH samAkIrNe meghajAlairivAmbare |
na sma sampatate kashchidantarikShacharastadA || 49||

\hrule

\medskip
                  164
\medskip

sa~njaya uvAcha||

tasmi.nstathA vartamAne narAshvagajasa~NkShaye |
duHshAsano mahArAja dhRRiShTadyumnamayodhayat || 1||

sa tu rukmarathAsakto duHshAsanasharArditaH |
amarShAttava putrasya sharairvAhAnavAkirat || 2||

kShaNena sa rathastasya sadhvajaH sahasArathiH |
nAdRRishyata mahArAja pArShatasya sharaishchitaH || 3||

duHshAsanastu rAjendra pA~nchAlyasya mahAtmanaH |
nAshakatpramukhe sthAtuM sharajAlaprapIDitaH || 4||

sa tu duHshAsanaM bANairvimukhIkRRitya pArShataH |
kira~nsharasahasrANi droNamevAbhyayAdraNe || 5||

pratyapadyata hArdikyaH kRRitavarmA tadantaram |
sodaryANAM trayashchaiva ta enaM paryavArayan || 6||

taM yamau pRRiShThato.anvaitAM rakShantau puruSharShabhau |
droNAyAbhimukhaM yAntaM dIpyamAnamivAnalam || 7||

samprahAramakurva.nste sarve sapta mahArathAH |
amarShitAH sattvavantaH kRRitvA maraNamagrataH || 8||

shuddhAtmAnaH shuddhavRRittA rAjansvargapuraskRRitAH |
AryaM yuddhamakurvanta parasparajigIShavaH || 9||

shuklAbhijanakarmANo matimanto janAdhipAH |
dharmayuddhamayudhyanta prekShanto gatimuttamAm || 10||

na tatrAsIdadharmiShThamashastraM yuddhameva cha |
nAtra karNI na nAlIko na lipto na cha vastakaH || 11||

na sUchI kapisho nAtra na gavAsthirgajAsthikaH |
iShurAsInna sa.nshliShTo na pUtirna cha jihmagaH || 12||

RRijUnyeva vishuddhAni sarve shastrANyadhArayan |
suyuddhena parA.NllokAnIpsantaH kIrtimeva cha || 13||

tadAsIttumulaM yuddhaM sarvadoShavivarjitam |
chaturNAM tava yodhAnAM taistribhiH pANDavaiH saha || 14||

dhRRiShTadyumnastu tAnhitvA tava rAjanratharShabhAn |
yamAbhyAM vAritAndRRiShTvA shIghrAstro droNamabhyayAt || 15||

nivAritAstu te vIrAstayoH puruShasiMhayoH |
samasajjanta chatvAro vAtAH parvatayoriva || 16||

dvAbhyAM dvAbhyAM yamau sArdhaM rathAbhyAM rathapu~Ngavau |
samAsaktau tato droNaM dhRRiShTadyumno.abhyavartata || 17||

dRRiShTvA droNAya pA~nchAlyaM vrajantaM yuddhadurmadam |
yamAbhyAM tA.nshcha sa.nsaktA.nstadantaramupAdravat || 18||

duryodhano mahArAja kira~nshoNitabhojanAn |
taM sAtyakiH shIghrataraM punarevAbhyavartata || 19||

tau parasparamAsAdya samIpe kurumAdhavau |
hasamAnau nRRishArdUlAvabhItau samagachChatAm || 20||

bAlye vRRittAni sarvANi prIyamANau vichintya tau |
anyonyaM prekShamANau cha hasamAnau punaH punaH || 21||

atha duryodhano rAjA sAtyakiM pratyabhAShata |
priyaM sakhAyaM satataM garhayanvRRittamAtmanaH || 22||

dhikkrodhaM dhiksakhe lobhaM dhi~NmohaM dhigamarShitam |
dhigastu kShAtramAchAraM dhigastu balamaurasam || 23||

yattvaM mAmabhisandhatse tvAM chAhaM shinipu~Ngava |
tvaM hi prANaiH priyataro mamAhaM cha sadA tava || 24||

smarAmi tAni sarvANi bAlye vRRittAni yAni nau |
tAni sarvANi jIrNAni sAmprataM nau raNAjire || 25||

kimanyatkrodhalobhAbhyAM yudhyAmi tvAdya sAtvata || 25||

taM tathAvAdinaM rAjansAtyakiH pratyabhAShata |
prahasanvishikhA.nstIkShNAnudyamya paramAstravit || 26||

neyaM sabhA rAjaputra na chAchAryaniveshanam |
yatra krIDitamasmAbhistadA rAjansamAgataiH || 27||

duryodhana uvAcha||

kva sA krIDA gatAsmAkaM bAlye vai shinipu~Ngava |
kva cha yuddhamidaM bhUyaH kAlo hi duratikramaH || 28||

kiM nu no vidyate kRRityaM dhanena dhanalipsayA |
yatra yudhyAmahe sarve dhanalobhAtsamAgatAH || 29||

sa~njaya uvAcha||

taM tathAvAdinaM tatra rAjAnaM mAdhavo.abravIt |
eva.nvRRittaM sadA kShatraM yaddhantIha gurUnapi || 30||

yadi te.ahaM priyo rAja~njahi mAM mA chiraM kRRithAH |
tvatkRRite sukRRitA.NllokAngachCheyaM bharatarShabha || 31||

yA te shaktirbalaM chaiva tatkShipraM mayi darshaya |
nechChAmyetadahaM draShTuM mitrANAM vyasanaM mahat || 32||

ityevaM vyaktamAbhAShya pratibhAShya cha sAtyakiH |
abhyayAttUrNamavyagro nirapekSho vishAM pate || 33||

tamAyAntamabhiprekShya pratyagRRihNAttavAtmajaH |
sharaishchAvAkiradrAja~nshaineyaM tanayastava || 34||

tataH pravavRRite yuddhaM kurumAdhavasiMhayoH |
anyonyaM kruddhayorghoraM yathA dviradasiMhayoH || 35||

tataH pUrNAyatotsRRiShTaiH sAtvataM yuddhadurmadam |
duryodhanaH pratyavidhyaddashabhirnishitaiH sharaiH || 36||

taM sAtyakiH pratyaviddhattathaiva dashabhiH sharaiH |
pa~nchAshatA punashchAjau tri.nshatA dashabhishcha ha || 37||

tasya sa.ndadhatashcheShUnsaMhiteShuM cha kArmukam |
achChinatsAtyakistUrNaM sharaishchaivAbhyavIvRRiShat || 38||

sa gADhaviddho vyathitaH pratyapAyAdrathAntaram |
duryodhano mahArAja dAshArhasharapIDitaH || 39||

samAshvasya tu putraste sAtyakiM punarabhyayAt |
visRRijanniShujAlAni yuyudhAnarathaM prati || 40||

tathaiva sAtyakirbANAnduryodhanarathaM prati |
pratataM vyasRRijadrAja.nstatsa~Nkulamavartata || 41||

tatreShubhiH kShipyamANaiH patadbhishcha samantataH |
agneriva mahAkakShe shabdaH samabhavanmahAn || 42||

tatrAbhyadhikamAlakShya mAdhavaM rathasattamam |
kShipramabhyapatatkarNaH parIpsa.nstanayaM tava || 43||

na tu taM marShayAmAsa bhImaseno mahAbalaH |
abhyayAttvaritaH karNaM visRRijansAyakAnbahUn || 44||

tasya karNaH shitAnbANAnpratihanya hasanniva |
dhanuH sharA.nshcha chichCheda sUtaM chAbhyahanachCharaiH || 45||

bhImasenastu sa~Nkruddho gadAmAdAya pANDavaH |
dhvajaM dhanushcha sUtaM cha saMmamardAhave ripoH || 46||

amRRiShyamANaH karNastu bhImasenamayudhyata |
vividhairiShujAlaishcha nAnAshastraishcha sa.nyuge || 47||

sa~Nkule vartamAne tu rAjA dharmasuto.abravIt |
pA~nchAlAnAM naravyAghrAnmatsyAnAM cha nararShabhAn || 48||

ye naH prANAH shiro ye no ye no yodhA mahAbalAH |
ta ete dhArtarAShTreShu viShaktAH puruSharShabhAH || 49||

kiM tiShThata yathA mUDhAH sarve vigatachetasaH |
tatra gachChata yatraite yudhyante mAmakA rathAH || 50||

kShatradharmaM puraskRRitya sarva eva gatajvarAH |
jayanto vadhyamAnA vA gatimiShTAM gamiShyatha || 51||

jitvA cha bahubhiryaj~nairyakShyadhvaM bhUridakShiNaiH |
hatA vA devasAdbhUtvA lokAnprApsyatha puShkalAn || 52||

te rAj~nA choditA vIrA yotsyamAnA mahArathAH |
chaturdhA vahinIM kRRitvA tvaritA droNamabhyayuH || 53||

pA~nchAlAstvekato droNamabhyaghnanbahubhiH sharaiH |
bhImasenapurogAshcha ekataH paryavArayan || 54||

Asa.nstu pANDuputrANAM trayo.ajihmA mahArathAH |
yamau cha bhImasenashcha prAkroshanta dhana~njayam || 55||

abhidravArjuna kShipraM kurUndroNAdapAnuda |
tata enaM haniShyanti pA~nchAlA hatarakShiNam || 56||

kauraveyA.nstataH pArthaH sahasA samupAdravat |
pA~nchAlAneva tu droNo dhRRiShTadyumnapurogamAn || 57||

pA~nchAlAnAM tato droNo.apyakarotkadanaM mahat |
yathA kruddho raNe shakro dAnavAnAM kShayaM purA || 58||

droNAstreNa mahArAja vadhyamAnAH pare yudhi |
nAtrasanta raNe droNAtsattvavanto mahArathAH || 59||

vadhyamAnA mahArAja pA~nchAlAH sRRi~njayAstathA |
droNamevAbhyayuryuddhe mohayanto mahAratham || 60||

teShAM tUtsAdyamAnAnAM pA~nchAlAnAM samantataH |
abhavadbhairavo nAdo vadhyatAM sharashaktibhiH || 61||

vadhyamAneShu sa~NgrAme pA~nchAleShu mahAtmanA |
udIryamANe droNAstre pANDavAnbhayamAvishat || 62||

dRRiShTvAshvanarasa~NghAnAM vipulaM cha kShayaM yudhi |
pANDaveyA mahArAja nAsha.nsurvijayaM tadA || 63||

kachchiddroNo na naH sarvAnkShapayetparamAstravit |
samiddhaH shishirApAye dahankakShamivAnalaH || 64||

na chainaM sa.nyuge kashchitsamarthaH prativIkShitum |
na chainamarjuno jAtu pratiyudhyeta dharmavit || 65||

trastAnkuntIsutAndRRiShTvA droNasAyakapIDitAn |
matimA~nshreyase yuktaH keshavo.arjunamabravIt || 66||

naiSha yuddhena sa~NgrAme jetuM shakyaH katha~nchana |
api vRRitrahaNA yuddhe rathayUthapayUthapaH || 67||

AsthIyatAM jaye yogo dharmamutsRRijya pANDava |
yathA vaH sa.nyuge sarvAnna hanyAdrukmavAhanaH || 68||

ashvatthAmni hate naiSha yudhyediti matirmama |
taM hataM sa.nyuge kashchidasmai sha.nsatu mAnavaH || 69||

etannArochayadrAjankuntIputro dhana~njayaH |
anye tvarochayansarve kRRichChreNa tu yudhiShThiraH || 70||

tato bhImo mahAbAhuranIke sve mahAgajam |
jaghAna gadayA rAjannashvatthAmAnamityuta || 71||

bhImasenastu savrIDamupetya droNamAhave |
ashvatthAmA hata iti shabdamuchchaishchakAra ha || 72||

ashvatthAmeti hi gajaH khyAto nAmnA hato.abhavat |
kRRitvA manasi taM bhImo mithyA vyAhRRitavA.nstadA || 73||

bhImasenavachaH shrutvA droNastatparamapriyam |
manasA sannagAtro.abhUdyathA saikatamambhasi || 74||

sha~NkamAnaH sa tanmithyA vIryaj~naH svasutasya vai |
hataH sa iti cha shrutvA naiva dhairyAdakampata || 75||

sa labdhvA chetanAM droNaH kShaNenaiva samAshvasat |
anuchintyAtmanaH putramaviShahyamarAtibhiH || 76||

sa pArShatamabhidrutya jighA.nsurmRRityumAtmanaH |
avAkiratsahasreNa tIkShNAnAM ka~NkapatriNAm || 77||

taM vai vi.nshatisAhasrAH pA~nchAlAnAM nararShabhAH |
tathA charantaM sa~NgrAme sarvato vyakira~nsharaiH || 78||

tataH prAduShkaroddroNo brAhmamastraM parantapaH |
vadhAya teShAM shUrANAM pA~nchAlAnAmamarShitaH || 79||

tato vyarochata droNo vinighnansarvasomakAn |
shirA.nsyapAtayachchApi pA~nchAlAnAM mahAmRRidhe || 80||

tathaiva parighAkArAnbAhUnkanakabhUShaNAn || 80||

te vadhyamAnAH samare bhAradvAjena pArthivAH |
medinyAmanvakIryanta vAtanunnA iva drumAH || 81||

ku~njarANAM cha patatAM hayaughAnAM cha bhArata |
agamyarUpA pRRithivI mA.nsashoNitakardamA || 82||

hatvA vi.nshatisAhasrAnpA~nchAlAnAM rathavrajAn |
atiShThadAhave droNo vidhUmo.agniriva jvalan || 83||

tathaiva cha punaH kruddho bhAradvAjaH pratApavAn |
vasudAnasya bhallena shiraH kAyAdapAharat || 84||

punaH pa~nchashatAnmatsyAnShaTsahasrA.nshcha sRRi~njayAn |
hastinAmayutaM hatvA jaghAnAshvAyutaM punaH || 85||

kShatriyANAmabhAvAya dRRiShTvA droNamavasthitam |
RRiShayo.abhyAgama.nstUrNaM havyavAhapurogamAH || 86||

vishvAmitro jamadagnirbhAradvAjo.atha gautamaH |
vasiShThaH kashyapo.atrishcha brahmalokaM ninIShavaH || 87||

sikatAH pRRishnayo gargA bAlakhilyA marIchipAH |
bhRRigavo.a~Ngirasashchaiva sUkShmAshchAnye maharShayaH || 88||

ta enamabruvansarve droNamAhavashobhinam |
adharmataH kRRitaM yuddhaM samayo nidhanasya te || 89||

nyasyAyudhaM raNe droNa sametyAsmAnavasthitAn |
nAtaH krUrataraM karma punaH kartuM tvamarhasi || 90||

vedavedA~NgaviduShaH satyadharmaparasya cha |
brAhmaNasya visheSheNa tavaitannopapadyate || 91||

nyasyAyudhamamogheSho tiShTha vartmani shAshvate |
paripUrNashcha kAlaste vastuM loke.adya mAnuShe || 92||

iti teShAM vachaH shrutvA bhImasenavachashcha tat |
dhRRiShTadyumnaM cha samprekShya raNe sa vimanAbhavat || 93||

sa dahyamAno vyathitaH kuntIputraM yudhiShThiram |
ahataM vA hataM veti paprachCha sutamAtmanaH || 94||

sthirA buddhirhi droNasya na pArtho vakShyate.anRRitam |
trayANAmapi lokAnAmaishvaryArthe katha~nchana || 95||

tasmAttaM paripaprachCha nAnyaM ka~nchidvisheShataH |
tasmi.nstasya hi satyAshA bAlyAtprabhRRiti pANDave || 96||

tato niShpANDavAmurvIM kariShyantaM yudhAM patim |
droNaM j~nAtvA dharmarAjaM govindo vyathito.abravIt || 97||

yadyardhadivasaM droNo yudhyate manyumAsthitaH |
satyaM bravImi te senA vinAshaM samupaiShyati || 98||

sa bhavA.nstrAtu no droNAtsatyAjjyAyo.anRRitaM bhavet |
anRRitaM jIvitasyArthe vadanna spRRishyate.anRRitaiH || 99||

tayoH sa.nvadatorevaM bhImaseno.abravIdidam |
shrutvaiva taM mahArAja vadhopAyaM mahAtmanaH || 100||

gAhamAnasya te senAM mAlavasyendravarmaNaH |
ashvatthAmeti vikhyAto gajaH shakragajopamaH || 101||

nihato yudhi vikramya tato.ahaM droNamabruvam |
ashvatthAmA hato brahmannivartasvAhavAditi || 102||

nUnaM nAshraddadhadvAkyameSha me puruSharShabhaH |
sa tvaM govindavAkyAni mAnayasva jayaiShiNaH || 103||

droNAya nihataM sha.nsa rAja~nshAradvatIsutam |
tvayokto naiSha yudhyeta jAtu rAjandvijarShabhaH || 104||

satyavAnhi nRRiloke.asminbhavAnkhyAto janAdhipa || 104||

tasya tadvachanaM shrutvA kRRiShNavAkyaprachoditaH |
bhAvitvAchcha mahArAja vaktuM samupachakrame || 105||

tamatathyabhaye magno jaye sakto yudhiShThiraH |
avyaktamabravIdrAjanhataH ku~njara ityuta || 106||

tasya pUrvaM rathaH pRRithvyAshchatura~Ngula uttaraH |
babhUvaivaM tu tenokte tasya vAhAspRRishanmahIm || 107||

yudhiShThirAttu tadvAkyaM shrutvA droNo mahArathaH |
putravyasanasantapto nirAsho jIvite.abhavat || 108||

AgaskRRitamivAtmAnaM pANDavAnAM mahAtmanAm |
RRiShivAkyaM cha manvAnaH shrutvA cha nihataM sutam || 109||

vichetAH paramodvigno dhRRiShTadyumnamavekShya cha |
yoddhuM nAshaknuvadrAjanyathApUrvamari.ndama || 110||

taM dRRiShTvA paramodvignaM shokopahatachetasam |
pA~nchAlarAjasya suto dhRRiShTadyumnaH samAdravat || 111||

ya iShTvA manujendreNa drupadena mahAmakhe |
labdho droNavinAshAya samiddhAddhavyavAhanAt || 112||

sa dhanurjaitramAdAya ghoraM jaladanisvanam |
dRRiDhajyamajaraM divyaM sharA.nshchAshIviShopamAn || 113||

sa.ndadhe kArmuke tasmi~nsharamAshIviShopamam |
droNaM jighA.nsuH pA~nchAlyo mahAjvAlamivAnalam || 114||

tasya rUpaM sharasyAsIddhanurjyAmaNDalAntare |
dyotato bhAskarasyeva ghanAnte pariveshinaH || 115||

pArShatena parAmRRiShTaM jvalantamiva taddhanuH |
antakAlamiva prAptaM menire vIkShya sainikAH || 116||

tamiShuM saMhitaM tena bhAradvAjaH pratApavAn |
dRRiShTvAmanyata dehasya kAlaparyAyamAgatam || 117||

tataH sa yatnamAtiShThadAchAryastasya vAraNe |
na chAsyAstrANi rAjendra prAdurAsanmahAtmanaH || 118||

tasya tvahAni chatvAri kShapA chaikAsyato gatA |
tasya chAhnastribhAgena kShayaM jagmuH patatriNaH || 119||

sa sharakShayamAsAdya putrashokena chArditaH |
vividhAnAM cha divyAnAmastrANAmaprasannatAm || 120||

utsraShTukAmaH shastrANi vipravAkyAbhichoditaH |
tejasA preryamANashcha yuyudhe so.atimAnuSham || 121||

athAnyatsa samAdAya divyamA~NgirasaM dhanuH |
sharA.nshcha brahmadaNDAbhAndhRRiShTadyumnamayodhayat || 122||

tatastaM sharavarSheNa mahatA samavAkirat |
vyashAtayachcha sa~Nkruddho dhRRiShTadyumnamamarShaNaH || 123||

taM sharaM shatadhA chAsya droNashchichCheda sAyakaiH |
dhvajaM dhanushcha nishitaiH sArathiM chApyapAtayat || 124||

dhRRiShTadyumnaH prahasyAnyatpunarAdAya kArmukam |
shitena chainaM bANena pratyavidhyatstanAntare || 125||

so.atividdho maheShvAsaH sambhrAnta iva sa.nyuge |
bhallena shitadhAreNa chichChedAsya mahaddhanuH || 126||

yachchAsya bANaM vikRRitaM dhanUMShi cha vishAM pate |
sarvaM sa~nChidya durdharSho gadAM khaDgamathApi cha || 127||

dhRRiShTadyumnaM tato.avidhyannavabhirnishitaiH sharaiH |
jIvitAntakaraiH kruddhaH kruddharUpaM parantapaH || 128||

dhRRiShTadyumnarathasyAshvAnsvarathAshvairmahArathaH |
amishrayadameyAtmA brAhmamastramudIrayan || 129||

te mishrA bahvashobhanta javanA vAtaraMhasaH |
pArAvatasavarNAshcha shoNAshcha bharatarShabha || 130||

yathA savidyuto meghA nadanto jaladAgame |
tathA rejurmahArAja mishritA raNamUrdhani || 131||

IShAbandhaM chakrabandhaM rathabandhaM tathaiva cha |
praNAshayadameyAtmA dhRRiShTadyumnasya sa dvijaH || 132||

sa ChinnadhanvA viratho hatAshvo hatasArathiH |
uttamAmApadaM prApya gadAM vIraH parAmRRishat || 133||

tAmasya vishikhaistIkShNaiH kShipyamANAM mahArathaH |
nijaghAna sharairdroNaH kruddhaH satyaparAkramaH || 134||

tAM dRRiShTvA tu naravyAghro droNena nihatAM sharaiH |
vimalaM khaDgamAdatta shatachandraM cha bhAnumat || 135||

asa.nshayaM tathAbhUte pA~nchAlyaH sAdhvamanyata |
vadhamAchAryamukhyasya prAptakAlaM mahAtmanaH || 136||

tataH svarathanIDasthaH svarathasya ratheShayA |
agachChadasimudyamya shatachandraM cha bhAnumat || 137||

chikIrShurduShkaraM karma dhRRiShTadyumno mahArathaH |
iyeSha vakSho bhettuM cha bhAradvAjasya sa.nyuge || 138||

so.atiShThadyugamadhye vai yugasaMnahaneShu cha |
shoNAnAM jaghanArdheShu tatsainyAH samapUjayan || 139||

tiShThato yugapAlIShu shoNAnapyadhitiShThataH |
nApashyadantaraM droNastadadbhutamivAbhavat || 140||

kShipraM shyenasya charato yathaivAmiShagRRiddhinaH |
tadvadAsIdabhIsAro droNaM prArthayato raNe || 141||

tasyAshvAnrathashaktyAsau tadA kruddhaH parAkramI |
sarvAnekaikasho droNaH kapotAbhAnajIghanat || 142||

te hatA nyapatanbhUmau dhRRiShTadyumnasya vAjinaH |
shoNAshcha paryamuchyanta rathabandhAdvishAM pate || 143||

tAnhayAnnihatAndRRiShTvA dvijAgryeNa sa pArShataH |
nAmRRiShyata yudhAM shreShTho yAj~nasenirmahArathaH || 144||

virathaH sa gRRihItvA tu khaDgaM khaDgabhRRitAM varaH |
droNamabhyapatadrAjanvainateya ivoragam || 145||

tasya rUpaM babhau rAjanbhAradvAjaM jighA.nsataH |
yathA rUpaM paraM viShNorhiraNyakashiporvadhe || 146||

so.acharadvividhAnmArgAnprakArAnekavi.nshatim |
bhrAntamudbhrAntamAviddhamAplutaM prasRRitaM sRRitam || 147||

parivRRittaM nivRRittaM cha khaDgaM charma cha dhArayan |
sampAtaM samudIrNaM cha darshayAmAsa pArShataH || 148||

tataH sharasahasreNa shatachandramapAtayat |
khaDgaM charma cha sambAdhe dhRRiShTadyumnasya sa dvijaH || 149||

te tu vaitastikA nAma sharA hyAsannaghAtinaH |
nikRRiShTayuddhe droNasya nAnyeShAM santi te sharAH || 150||

shAradvatasya pArthasya drauNervaikartanasya cha |
pradyumnayuyudhAnAbhyAmabhimanyoshcha te sharAH || 151||

athAsyeShuM samAdhatta dRRiDhaM paramasa.nshitam |
antevAsinamAchAryo jighA.nsuH putrasaMmitam || 152||

taM sharairdashabhistIkShNaishchichCheda shinipu~NgavaH |
pashyatastava putrasya karNasya cha mahAtmanaH || 153||

grastamAchAryamukhyena dhRRiShTadyumnamamochayat || 153||

charantaM rathamArgeShu sAtyakiM satyavikramam |
droNakarNAntaragataM kRRipasyApi cha bhArata || 154||

apashyetAM mahAtmAnau viShvaksenadhana~njayau || 154||

apUjayetAM vArShNeyaM bruvANau sAdhu sAdhviti |
divyAnyastrANi sarveShAM yudhi nighnantamachyutam || 155||

abhipatya tataH senAM viShvaksenadhana~njayau || 155||

dhana~njayastataH kRRiShNamabravItpashya keshava |
AchAryavaramukhyAnAM madhye krIDanmadhUdvahaH || 156||

Anandayati mAM bhUyaH sAtyakiH satyavikramaH |
mAdrIputrau cha bhImaM cha rAjAnaM cha yudhiShThiram || 157||

yachChikShayAnuddhataH sanraNe charati sAtyakiH |
mahArathAnupakrIDanvRRiShNInAM kIrtivardhanaH || 158||

tamete pratinandanti siddhAH sainyAshcha vismitAH |
ajayyaM samare dRRiShTvA sAdhu sAdhviti sAtvatam || 159||

yodhAshchobhayataH sarve karmabhiH samapUjayan || 159||

\hrule

\medskip
                  165
\medskip

sa~njaya uvAcha||

krUramAyodhanaM jaj~ne tasminrAjasamAgame |
rudrasyeva hi kruddhasya nighnatastu pashUnyathA || 1||

hastAnAmuttamA~NgAnAM kArmukANAM cha bhArata |
ChatrANAM chApaviddhAnAM chAmarANAM cha sa.nyuge || 2||

bhagnachakrai rathaishchApi pAtitaishcha mahAdhvajaiH |
sAdibhishcha hataiH shUraiH sa~NkIrNA vasudhAbhavat || 3||

bANapAtanikRRittAstu yodhAste kurusattama |
cheShTanto vividhAshcheShTA vyadRRishyanta mahAhave || 4||

vartamAne tathA yuddhe ghore devAsuropame |
abravItkShatriyA.nstatra dharmarAjo yudhiShThiraH || 5||

abhidravata sa.nyattAH kumbhayoniM mahArathAH || 5||

eSha vai pArShato vIro bhAradvAjena sa~NgataH |
ghaTate cha yathAshakti bhAradvAjasya nAshane || 6||

yAdRRishAni hi rUpANi dRRishyante no mahAraNe |
adya droNaM raNe kruddhaH pAtayiShyati pArShataH || 7||

te yUyaM sahitA bhUtvA kumbhayoniM parIpsata || 7||

yudhiShThirasamAj~naptAH sRRi~njayAnAM mahArathAH |
abhyadravanta sa.nyattA bhAradvAjaM jighA.nsavaH || 8||

tAnsamApatataH sarvAnbhAradvAjo mahArathaH |
abhyadravata vegena martavyamiti nishchitaH || 9||

prayAte satyasandhe tu samakampata medinI |
vavurvAtAH sanirghAtAstrAsayanto varUthinIm || 10||

papAta mahatI cholkA AdityAnnirgateva ha |
dIpayantIva tApena sha.nsantIva mahadbhayam || 11||

jajvalushchaiva shastrANi bhAradvAjasya mAriSha |
rathAH svananti chAtyarthaM hayAshchAshrUNyavAsRRijan || 12||

hataujA iva chApyAsIdbhAradvAjo mahArathaH |
RRiShINAM brahmavAdAnAM svargasya gamanaM prati || 13||

suyuddhena tataH prANAnutsraShTumupachakrame || 13||

tatashchaturdishaM sainyairdrupadasyAbhisa.nvRRitaH |
nirdahankShatriyavrAtAndroNaH paryacharadraNe || 14||

hatvA vi.nshatisAhasrAnkShatriyAnarimardanaH |
dashAyutAni tIkShNAgrairavadhIdvishikhaiH shitaiH || 15||

so.atiShThadAhave yatto vidhUma iva pAvakaH |
kShatriyANAmabhAvAya brAhmamAtmAnamAsthitaH || 16||

pA~nchAlyaM virathaM bhImo hatasarvAyudhaM vashI |
aviShaNNaM mahAtmAnaM tvaramANaH samabhyayAt || 17||

tataH svarathamAropya pA~nchAlyamarimardanaH |
abravIdabhisamprekShya droNamasyantamantikAt || 18||

na tvadanya ihAchAryaM yoddhumutsahate pumAn |
tvarasva prAgvadhAyaiva tvayi bhAraH samAhitaH || 19||

sa tathokto mahAbAhuH sarvabhArasahaM navam |
abhipatyAdade kShipramAyudhapravaraM dRRiDham || 20||

sa.nrabdhashcha sharAnasyandroNaM durvAraNaM raNe |
vivArayiShurAchAryaM sharavarShairavAkirat || 21||

tau nyavArayatAM shreShThau sa.nrabdhau raNashobhinau |
udIrayetAM brAhmANi divyAnyastrANyanekashaH || 22||

sa mahAstrairmahArAja droNamAchChAdayadraNe |
nihatya sarvANyastrANi bhAradvAjasya pArShataH || 23||

sa vasAtI~nshibI.nshchaiva bAhlIkAnkauravAnapi |
rakShiShyamANAnsa~NgrAme droNaM vyadhamadachyutaH || 24||

dhRRiShTadyumnastadA rAjangabhastibhirivA.nshumAn |
babhau prachChAdayannAshAH sharajAlaiH samantataH || 25||

tasya droNo dhanushChittvA viddhvA chainaM shilImukhaiH |
marmANyabhyahanadbhUyaH sa vyathAM paramAmagAt || 26||

tato bhImo dRRiDhakrodho droNasyAshliShya taM ratham |
shanakairiva rAjendra droNaM vachanamabravIt || 27||

yadi nAma na yudhyera~nshikShitA brahmabandhavaH |
svakarmabhirasantuShTA na sma kShatraM kShayaM vrajet || 28||

ahi.nsA sarvabhUteShu dharmaM jyAyastaraM viduH |
tasya cha brAhmaNo mUlaM bhavA.nshcha brahmavittamaH || 29||

shvapAkavanmlechChagaNAnhatvA chAnyAnpRRithagvidhAn |
aj~nAnAnmUDhavadbrahmanputradAradhanepsayA || 30||

ekasyArthe bahUnhatvA putrasyAdharmavidyathA |
svakarmasthAnvikarmastho na vyapatrapase katham || 31||

sa chAdya patitaH shete pRRiShTenAveditastava |
dharmarAjena tadvAkyaM nAtisha~Nkitumarhasi || 32||

evamuktastato droNo bhImenotsRRijya taddhanuH |
sarvANyastrANi dharmAtmA hAtukAmo.abhyabhAShata || 33||

karNa karNa maheShvAsa kRRipa duryodhaneti cha || 33||

sa~NgrAme kriyatAM yatno bravImyeSha punaH punaH |
pANDavebhyaH shivaM vo.astu shastramabhyutsRRijAmyaham || 34||

iti tatra mahArAja prAkroshaddrauNimeva cha |
utsRRijya cha raNe shastraM rathopasthe niveshya cha || 35||

abhayaM sarvabhUtAnAM pradadau yogayuktavAn || 35||

tasya tachChidramAj~nAya dhRRiShTadyumnaH samutthitaH |
khaDgI rathAdavaplutya sahasA droNamabhyayAt || 36||

hAhAkRRitAni bhUtAni mAnuShANItarANi cha |
droNaM tathAgataM dRRiShTvA dhRRiShTadyumnavashaM gatam || 37||

hAhAkAraM bhRRishaM chakruraho dhigiti chAbruvan |
droNo.api shastrANyutsRRijya paramaM sAmyamAsthitaH || 38||

tathoktvA yogamAsthAya jyotirbhUto mahAtapAH |
divamAkrAmadAchAryaH sadbhiH saha durAkramam || 39||

dvau sUryAviti no buddhirAsIttasmi.nstathA gate |
ekAgramiva chAsIddhi jyotirbhiH pUritaM nabhaH || 40||

samapadyata chArkAbhe bhAradvAjanishAkare || 40||

nimeShamAtreNa cha tajjyotirantaradhIyata |
AsItkilakilAshabdaH prahRRiShTAnAM divaukasAm || 41||

brahmalokaM gate droNe dhRRiShTadyumne cha mohite || 41||

vayameva tadAdrAkShma pa~ncha mAnuShayonayaH |
yogayuktaM mahAtmAnaM gachChantaM paramAM gatim || 42||

ahaM dhana~njayaH pArthaH kRRipaH shAradvato dvijaH |
vAsudevashcha vArShNeyo dharmarAjashcha pANDavaH || 43||

anye tu sarve nApashyanbhAradvAjasya dhImataH |
mahimAnaM mahArAja yogamuktasya gachChataH || 44||

gatiM paramikAM prAptamajAnanto nRRiyonayaH |
nApashyangachChamAnaM hi taM sArdhamRRiShipu~NgavaiH || 45||

AchAryaM yogamAsthAya brahmalokamari.ndamam || 45||

vitunnA~NgaM sharashatairnyastAyudhamasRRikkSharam |
dhikkRRitaH pArShatastaM tu sarvabhUtaiH parAmRRishat || 46||

tasya mUrdhAnamAlambya gatasattvasya dehinaH |
ki~nchidabruvataH kAyAdvichakartAsinA shiraH || 47||

harSheNa mahatA yukto bhAradvAje nipAtite |
siMhanAdaravaM chakre bhrAmayankhaDgamAhave || 48||

AkarNapalitaH shyAmo vayasAshItipa~nchakaH |
tvatkRRite vyacharatsa~Nkhye sa tu ShoDashavarShavat || 49||

uktavA.nshcha mahAbAhuH kuntIputro dhana~njayaH |
jIvantamAnayAchAryaM mA vadhIrdrupadAtmaja || 50||

na hantavyo na hantavya iti te sainikAshcha ha |
utkroshannarjunashchaiva sAnukroshastamAdravat || 51||

kroshamAne.arjune chaiva pArthiveShu cha sarvashaH |
dhRRiShTadyumno.avadhIddroNaM rathatalpe nararShabham || 52||

shoNitena pariklinno rathAdbhUmimari.ndamaH |
lohitA~Nga ivAdityo durdarshaH samapadyata || 53||

evaM taM nihataM sa~Nkhye dadRRishe sainiko janaH || 53||

dhRRiShTadyumnastu tadrAjanbhAradvAjashiro mahat |
tAvakAnAM maheShvAsaH pramukhe tatsamAkShipat || 54||

te tu dRRiShTvA shiro rAjanbhAradvAjasya tAvakAH |
palAyanakRRitotsAhA dudruvuH sarvatodisham || 55||

droNastu divamAsthAya nakShatrapathamAvishat |
ahameva tadAdrAkShaM droNasya nidhanaM nRRipa || 56||

RRiSheH prasAdAtkRRiShNasya satyavatyAH sutasya cha |
vidhUmAmiva sa.nyAntImulkAM prajvalitAmiva || 57||

apashyAma divaM stabdhvA gachChantaM taM mahAdyutim || 57||

hate droNe nirutsAhAnkurUnpANDavasRRi~njayAH |
abhyadravanmahAvegAstataH sainyaM vyadIryata || 58||

nihatA hayabhUyiShThAH sa~NgrAme nishitaiH sharaiH |
tAvakA nihate droNe gatAsava ivAbhavan || 59||

parAjayamathAvApya paratra cha mahadbhayam |
ubhayenaiva te hInA nAvindandhRRitimAtmanaH || 60||

anvichChantaH sharIraM tu bhAradvAjasya pArthivAH |
nAdhyagachCha.nstadA rAjankabandhAyutasa~Nkule || 61||

pANDavAstu jayaM labdhvA paratra cha mahadyashaH |
bANashabdaravA.nshchakruH siMhanAdA.nshcha puShkalAn || 62||

bhImasenastato rAjandhRRiShTadyumnashcha pArShataH |
varUthinyAmanRRityetAM pariShvajya parasparam || 63||

abravIchcha tadA bhImaH pArShataM shatrutApanam |
bhUyo.ahaM tvAM vijayinaM pariShvakShyAmi pArShata || 64||

sUtaputre hate pApe dhArtarAShTre cha sa.nyuge || 64||

etAvaduktvA bhImastu harSheNa mahatA yutaH |
bAhushabdena pRRithivIM kampayAmAsa pANDavaH || 65||

tasya shabdena vitrastAH prAdrava.nstAvakA yudhi |
kShatradharmaM samutsRRijya palAyanaparAyaNAH || 66||

pANDavAstu jayaM labdhvA hRRiShTA hyAsanvishAM pate |
arikShayaM cha sa~NgrAme tena te sukhamApnuvan || 67||

tato droNe hate rAjankuravaH shastrapIDitAH |
hatapravIrA vidhvastA bhRRishaM shokaparAyaNAH || 68||

vichetaso hatotsAhAH kashmalAbhihataujasaH |
ArtasvareNa mahatA putraM te paryavArayan || 69||

rajasvalA vepamAnA vIkShamANA disho dasha |
ashrukaNThA yathA daityA hiraNyAkShe purA hate || 70||

sa taiH parivRRito rAjA trastaiH kShudramRRigairiva |
ashaknuvannavasthAtumapAyAttanayastava || 71||

kShutpipAsAparishrAntAste yodhAstava bhArata |
Adityena cha santaptA bhRRishaM vimanaso.abhavan || 72||

bhAskarasyeva patanaM samudrasyeva shoShaNam |
viparyAsaM yathA merorvAsavasyeva nirjayam || 73||

amarShaNIyaM taddRRiShTvA bhAradvAjasya pAtanam |
trastarUpatarA rAjankauravAH prAdravanbhayAt || 74||

gAndhArarAjaH shakunistrastastrastataraiH saha |
hataM rukmarathaM dRRiShTvA prAdravatsahito rathaiH || 75||

varUthinIM vegavatIM vidrutAM sapatAkinIm |
parigRRihya mahAsenAM sUtaputro.apayAdbhayAt || 76||

rathanAgAshvakalilAM puraskRRitya tu vAhinIm |
madrANAmIshvaraH shalyo vIkShamANo.apayAdbhayAt || 77||

hatapravIrairbhUyiShThaM dvipairbahupadAtibhiH |
vRRitaH shAradvato.agachChatkaShTaM kaShTamiti bruvan || 78||

bhojAnIkena shiShTena kali~NgAraTTabAhlikaiH |
kRRitavarmA vRRito rAjanprAyAtsujavanairhayaiH || 79||

padAtigaNasa.nyuktastrasto rAjanbhayArditaH |
ulUkaH prAdravattatra dRRiShTvA droNaM nipAtitam || 80||

darshanIyo yuvA chaiva shaurye cha kRRitalakShaNaH |
duHshAsano bhRRishodvignaH prAdravadgajasa.nvRRitaH || 81||

gajAshvarathasa.nyukto vRRitashchaiva padAtibhiH |
duryodhano mahArAja prAyAttatra mahArathaH || 82||

gajAnrathAnsamAruhya parasyApi hayA~njanAH |
prakIrNakeshA vidhvastA na dvAvekatra dhAvataH || 83||

nedamastIti puruShA hatotsAhA hataujasaH |
utsRRijya kavachAnanye prAdrava.nstAvakA vibho || 84||

anyonyaM te samAkroshansainikA bharatarShabha |
tiShTha tiShTheti na cha te svayaM tatrAvatasthire || 85||

dhuryAnpramuchya tu rathAddhatasUtAnsvala~NkRRitAn |
adhiruhya hayAnyodhAH kShipraM padbhirachodayan || 86||

dravamANe tathA sainye trastarUpe hataujasi |
pratisrota iva grAho droNaputraH parAniyAt || 87||

hatvA bahuvidhAM senAM pANDUnAM yuddhadurmadaH |
katha~nchitsa~NkaTAnmukto mattadviradavikramaH || 88||

dravamANaM balaM dRRiShTvA palAyanakRRitakShaNam |
duryodhanaM samAsAdya droNaputro.abravIdidam || 89||

kimiyaM dravate senA trastarUpeva bhArata |
dravamANAM cha rAjendra nAvasthApayase raNe || 90||

tvaM chApi na yathApUrvaM prakRRitistho narAdhipa |
karNaprabhRRitayashcheme nAvatiShThanti pArthivAH || 91||

anyeShvapi cha yuddheShu naiva senAdravattadA |
kachchitkShemaM mahAbAho tava sainyasya bhArata || 92||

kasminnidaM hate rAjanrathasiMhe balaM tava |
etAmavasthAM samprAptaM tanmamAchakShva kaurava || 93||

tattu duryodhanaH shrutvA droNaputrasya bhAShitam |
ghoramapriyamAkhyAtuM nAshakatpArthivarShabhaH || 94||

bhinnA nauriva te putro nimagnaH shokasAgare |
bAShpeNa pihito dRRiShTvA droNaputraM rathe sthitam || 95||

tataH shAradvataM rAjA savrIDamidamabravIt |
sha.nseha sarvaM bhadraM te yathA sainyamidaM drutam || 96||

atha shAradvato rAjannArtiM gachChanpunaH punaH |
shasha.nsa droNaputrAya yathA droNo nipAtitaH || 97||

kRRipa uvAcha||

vayaM droNaM puraskRRitya pRRithivyAM pravaraM ratham |
prAvartayAma sa~NgrAmaM pA~nchAlaireva kevalaiH || 98||

tataH pravRRitte sa~NgrAme vimishrAH kurusomakAH |
anyonyamabhigarjantaH shastrairdehAnapAtayan || 99||

tato droNo brAhmamastraM vikurvANo nararShabhaH |
ahanachChAtravAnbhallaiH shatasho.atha sahasrashaH || 100||

pANDavAH kekayA matsyAH pA~nchAlAshcha visheShataH |
sa~Nkhye droNarathaM prApya vyanashankAlachoditAH || 101||

sahasraM rathasiMhAnAM dvisAhasraM cha dantinAm |
droNo brahmAstranirdagdhaM preShayAmAsa mRRityave || 102||

AkarNapalitaH shyAmo vayasAshItipa~nchakaH |
raNe paryacharaddroNo vRRiddhaH ShoDashavarShavat || 103||

klishyamAneShu sainyeShu vadhyamAneShu rAjasu |
amarShavashamApannAH pA~nchAlA vimukhAbhavan || 104||

teShu ki~nchitprabhagneShu vimukheShu sapatnajit |
divyamastraM vikurvANo babhUvArka ivoditaH || 105||

sa madhyaM prApya pANDUnAM shararashmiH pratApavAn |
madhya~Ngata ivAdityo duShprekShyaste pitAbhavat || 106||

te dahyamAnA droNena sUryeNeva virAjatA |
dagdhavIryA nirutsAhA babhUvurgatachetasaH || 107||

tAndRRiShTvA pIDitAnbANairdroNena madhusUdanaH |
jayaiShI pANDuputrANAmidaM vachanamabravIt || 108||

naiSha jAtu paraiH shakyo jetuM shastrabhRRitAM varaH |
api vRRitrahaNA sa~Nkhye rathayUthapayUthapaH || 109||

te yUyaM dharmamutsRRijya jayaM rakShata pANDavAH |
yathA vaH sa.nyuge sarvAnna hanyAdrukmavAhanaH || 110||

ashvatthAmni hate naiSha yudhyediti matirmama |
hataM taM sa.nyuge kashchidAkhyAtvasmai mRRiShA naraH || 111||

etannArochayadvAkyaM kuntIputro dhana~njayaH |
arochaya.nstu sarve.anye kRRichChreNa tu yudhiShThiraH || 112||

bhImasenastu savrIDamabravItpitaraM tava |
ashvatthAmA hata iti tachchAbudhyata te pitA || 113||

sa sha~NkamAnastanmithyA dharmarAjamapRRichChata |
hataM vApyahataM vAjau tvAM pitA putravatsalaH || 114||

tadatathyabhaye magno jaye sakto yudhiShThiraH |
ashvatthAmAnamAhedaM hataH ku~njara ityuta || 115||

bhImena girivarShmANaM mAlavasyendravarmaNaH || 115||

upasRRitya tadA droNamuchchairidamabhAShata |
yasyArthe shastramAdhatse yamavekShya cha jIvasi || 116||

putraste dayito nityaM sho.ashvatthAmA nipAtitaH || 116||

tachChrutvA vimanAstatra AchAryo mahadapriyam |
niyamya divyAnyastrANi nAyudhyata yathA purA || 117||

taM dRRiShTvA paramodvignaM shokopahatachetasam |
pA~nchAlarAjasya sutaH krUrakarmA samAdravat || 118||

taM dRRiShTvA vihitaM mRRityuM lokatattvavichakShaNaH |
divyAnyastrANyathotsRRijya raNe prAya upAvishat || 119||

tato.asya keshAnsavyena gRRihItvA pANinA tadA |
pArShataH kroshamAnAnAM vIrANAmachChinachChiraH || 120||

na hantavyo na hantavya iti te sarvato.abruvan |
tathaiva chArjuno vAhAdavaruhyainamAdravat || 121||

udyamya bAhU tvarito bruvANashcha punaH punaH |
jIvantamAnayAchAryaM mA vadhIriti dharmavit || 122||

tathApi vAryamANena kauravairarjunena cha |
hata eva nRRisha.nsena pitA tava nararShabha || 123||

sainikAshcha tataH sarve prAdravanta bhayArditAH |
vayaM chApi nirutsAhA hate pitari te.anagha || 124||

sa~njaya uvAcha||

tachChrutvA droNaputrastu nidhanaM piturAhave |
krodhamAhArayattIvraM padAhata ivoragaH || 125||

\hrule

\medskip
              nArAyaNAstramokShaparva
                  166
\medskip

dhRRitarAShTra uvAcha||

adharmeNa hataM shrutvA dhRRiShTadyumnena sa~njaya |
brAhmaNaM pitaraM vRRiddhamashvatthAmA kimabravIt || 1||

mAnuShaM vAruNAgneyaM brAhmamastraM cha vIryavAn |
aindraM nArAyaNaM chaiva yasminnityaM pratiShThitam || 2||

tamadharmeNa dharmiShThaM dhRRiShTadyumnena sa~njaya |
shrutvA nihatamAchAryamashvatthAmA kimabravIt || 3||

yena rAmAdavApyeha dhanurvedaM mahAtmanA |
proktAnyastrANi divyAni putrAya gurukA~NkShiNe || 4||

ekameva hi loke.asminnAtmano guNavattaram |
ichChanti putraM puruShA loke nAnyaM katha~nchana || 5||

AchAryANAM bhavantyeva rahasyAni mahAtmanAm |
tAni putrAya vA dadyuH shiShyAyAnugatAya vA || 6||

sa shilpaM prApya tatsarvaM savisheShaM cha sa~njaya |
shUraH shAradvatIputraH sa~Nkhye droNAdanantaraH || 7||

rAmasyAnumataH shAstre pura.ndarasamo yudhi |
kArtavIryasamo vIrye bRRihaspatisamo matau || 8||

mahIdharasamo dhRRityA tejasAgnisamo yuvA |
samudra iva gAmbhIrye krodhe sarpaviShopamaH || 9||

sa rathI prathamo loke dRRiDhadhanvA jitaklamaH |
shIghro.anila ivAkrande charankruddha ivAntakaH || 10||

asyatA yena sa~NgrAme dharaNyabhinipIDitA |
yo na vyathati sa~NgrAme vIraH satyaparAkramaH || 11||

vedasnAto vratasnAto dhanurvede cha pAragaH |
mahodadhirivAkShobhyo rAmo dAsharathiryathA || 12||

tamadharmeNa dharmiShThaM dhRRiShTadyumnena sa.nyuge |
shrutvA nihatamAchAryamashvatthAmA kimabravIt || 13||

dhRRiShTadyumnasya yo mRRityuH sRRiShTastena mahAtmanA |
yathA droNasya pA~nchAlyo yaj~nasenasuto.abhavat || 14||

taM nRRisha.nsena pApena krUreNAtyalpadarshinA |
shrutvA nihatamAchAryamashvatthAmA kimabravIt || 15||

sa~njaya uvAcha||

ChadmanA nihataM shrutvA pitaraM pApakarmaNA |
bAShpeNApUryata drauNI roSheNa cha nararShabha || 16||

tasya kruddhasya rAjendra vapurdivyamadRRishyata |
antakasyeva bhUtAni jihIrShoH kAlaparyaye || 17||

ashrupUrNe tato netre apamRRijya punaH punaH |
uvAcha kopAnniHshvasya duryodhanamidaM vachaH || 18||

pitA mama yathA kShudrairnyastashastro nipAtitaH |
dharmadhvajavatA pApaM kRRitaM tadviditaM mama || 19||

anAryaM sunRRisha.nsasya dharmaputrasya me shrutam || 19||

yuddheShvapi pravRRittAnAM dhruvau jayaparAjayau |
dvayametadbhavedrAjanvadhastatra prashasyate || 20||

nyAyavRRitto vadho yastu sa~NgrAme yudhyato bhavet |
na sa duHkhAya bhavati tathA dRRiShTo hi sa dvijaH || 21||

gataH sa vIralokAya pitA mama na sa.nshayaH |
na shochyaH puruShavyAghrastathA sa nidhanaM gataH || 22||

yattu dharmapravRRittaH sankeshagrahaNamAptavAn |
pashyatAM sarvasainyAnAM tanme marmANi kRRintati || 23||

kAmAtkrodhAdavaj~nAnAddarpAdbAlyena vA punaH |
vaidharmikAni kurvanti tathA paribhavena cha || 24||

tadidaM pArShateneha mahadAdharmikaM kRRitam |
avaj~nAya cha mAM nUnaM nRRisha.nsena durAtmanA || 25||

tasyAnubandhaM sa draShTA dhRRiShTadyumnaH sudAruNam |
anAryaM paramaM kRRitvA mithyAvAdI cha pANDavaH || 26||

yo hyasau ChadmanAchAryaM shastraM saMnyAsayattadA |
tasyAdya dharmarAjasya bhUmiH pAsyati shoNitam || 27||

sarvopAyairyatiShyAmi pA~nchAlAnAmahaM vadhe |
dhRRiShTadyumnaM cha samare hantAhaM pApakAriNam || 28||

karmaNA yena teneha mRRidunA dAruNena vA |
pA~nchAlAnAM vadhaM kRRitvA shAntiM labdhAsmi kaurava || 29||

yadarthaM puruShavyAghra putramichChanti mAnavAH |
pretya cheha cha samprAptaM trANAya mahato bhayAt || 30||

pitrA tu mama sAvasthA prAptA nirbandhunA yathA |
mayi shailapratIkAshe putre shiShye cha jIvati || 31||

dhi~NmamAstrANi divyAni dhigbAhU dhikparAkramam |
yanmAM droNaH sutaM prApya keshagrahaNamAptavAn || 32||

sa tathAhaM kariShyAmi yathA bharatasattama |
paralokagatasyApi gamiShyAmyanRRiNaH pituH || 33||

AryeNa tu na vaktavyA kadAchitstutirAtmanaH |
piturvadhamamRRiShya.nstu vakShyAmyadyeha pauruSham || 34||

adya pashyantu me vIryaM pANDavAH sajanArdanAH |
mRRidnataH sarvasainyAni yugAntamiva kurvataH || 35||

na hi devA na gandharvA nAsurA na cha rAkShasAH |
adya shaktA raNe jetuM rathasthaM mAM nararShabha || 36||

madanyo nAsti loke.asminnarjunAdvAstravittamaH |
ahaM hi jvalatAM madhye mayUkhAnAmivA.nshumAn || 37||

prayoktA devasRRiShTAnAmastrANAM pRRitanAgataH || 37||

kRRishAshvatanayA hyadya matprayuktA mahAmRRidhe |
darshayanto.a.atmano vIryaM pramathiShyanti pANDavAn || 38||

adya sarvA disho rAjandhArAbhiriva sa~NkulAH |
AvRRitAH patribhistIkShNairdraShTAro mAmakairiha || 39||

kiranhi sharajAlAni sarvato bhairavasvaram |
shatrUnnipAtayiShyAmi mahAvAta iva drumAn || 40||

na cha jAnAti bIbhatsustadastraM na janArdanaH |
na bhImaseno na yamau na cha rAjA yudhiShThiraH || 41||

na pArShato durAtmAsau na shikhaNDI na sAtyakiH |
yadidaM mayi kauravya sakalyaM sanivartanam || 42||

nArAyaNAya me pitrA praNamya vidhipUrvakam |
upahAraH purA datto brahmarUpa upasthite || 43||

taM svayaM pratigRRihyAtha bhagavAnsa varaM dadau |
vavre pitA me paramamastraM nArAyaNaM tataH || 44||

athainamabravIdrAjanbhagavAndevasattamaH |
bhavitA tvatsamo nAnyaH kashchidyudhi naraH kvachit || 45||

na tvidaM sahasA brahmanprayoktavyaM katha~nchana |
na hyetadastramanyatra vadhAchChatrornivartate || 46||

na chaitachChakyate j~nAtuM ko na vadhyediti prabho |
avadhyamapi hanyAddhi tasmAnnaitatprayojayet || 47||

vadhaH sa~Nkhye dravashchaiva shastrANAM cha visarjanam |
prayAchanaM cha shatrUNAM gamanaM sharaNasya cha || 48||

ete prashamane yogA mahAstrasya parantapa |
sarvathA pIDito hi syAdavadhyAnpIDayanraNe || 49||

tajjagrAha pitA mahyamabravIchchaiva sa prabhuH |
tvaM varShiShyasi divyAni shastravarShANyanekashaH || 50||

anenAstreNa sa~NgrAme tejasA cha jvaliShyasi || 50||

evamuktvA sa bhagavAndivamAchakrame prabhuH |
etannArAyaNAdastraM tatprAptaM mama bandhunA || 51||

tenAhaM pANDavA.nshchaiva pA~nchAlAnmatsyakekayAn |
vidrAvayiShyAmi raNe shachIpatirivAsurAn || 52||

yathA yathAhamichCheyaM tathA bhUtvA sharA mama |
nipateyuH sapatneShu vikramatsvapi bhArata || 53||

yatheShTamashmavarSheNa pravarShiShye raNe sthitaH |
ayomukhaishcha vihagairdrAvayiShye mahArathAn || 54||

parashvadhA.nshcha vividhAnprasakShye.ahamasa.nshayam || 54||

so.ahaM nArAyaNAstreNa mahatA shatrutApana |
shatrUnvidhva.nsayiShyAmi kadarthIkRRitya pANDavAn || 55||

mitrabrahmagurudveShI jAlmakaH suvigarhitaH |
pA~nchAlApasadashchAdya na me jIvanvimokShyate || 56||

tachChrutvA droNaputrasya paryavartata vAhinI |
tataH sarve mahAsha~NkhAndadhmuH puruShasattamAH || 57||

bherIshchAbhyahananhRRiShTA DiNDimA.nshcha sahasrashaH |
tathA nanAda vasudhA khuranemiprapIDitA || 58||

sa shabdastumulaH khaM dyAM pRRithivIM cha vyanAdayat || 58||

taM shabdaM pANDavAH shrutvA parjanyaninadopamam |
sametya rathinAM shreShThAH sahitAH saMnyamantrayan || 59||

tathoktvA droNaputro.api tadopaspRRishya bhArata |
prAdushchakAra taddivyamastraM nArAyaNaM tadA || 60||

\hrule

\medskip
                  167
\medskip

sa~njaya uvAcha||

prAdurbhUte tatastasminnastre nArAyaNe tadA |
prAvAtsapRRiShato vAyuranabhre stanayitnumAn || 1||

chachAla pRRithivI chApi chukShubhe cha mahodadhiH |
pratisrotaH pravRRittAshcha gantuM tatra samudragAH || 2||

shikharANi vyadIryanta girINAM tatra bhArata |
apasavyaM mRRigAshchaiva pANDuputrAnprachakrire || 3||

tamasA chAvakIryanta sUryashcha kaluSho.abhavat |
sampatanti cha bhUtAni kravyAdAni prahRRiShTavat || 4||

devadAnavagandharvAstrastA AsanvishAM pate |
kathaM kathAbhavattIvrA dRRiShTvA tadvyAkulaM mahat || 5||

vyathitAH sarvarAjAnastadA hyAsanvichetasaH |
taddRRiShTvA ghorarUpaM tu drauNerastraM bhayAvaham || 6||

dhRRitarAShTra uvAcha||

nivartiteShu sainyeShu droNaputreNa sa.nyuge |
bhRRishaM shokAbhitaptena piturvadhamamRRiShyatA || 7||

kurUnApatato dRRiShTvA dhRRiShTadyumnasya rakShaNe |
ko mantraH pANDaveShvAsIttanmamAchakShva sa~njaya || 8||

sa~njaya uvAcha||

prAgeva vidrutAndRRiShTvA dhArtarAShTrAnyudhiShThiraH |
punashcha tumulaM shabdaM shrutvArjunamabhAShata || 9||

AchArye nihate droNe dhRRiShTadyumnena sa.nyuge |
nihate vajrahastena yathA vRRitre mahAsure || 10||

nAsha.nsanta jayaM yuddhe dInAtmAno dhana~njaya |
AtmatrANe matiM kRRitvA prAdravankuravo yathA || 11||

kechidbhrAntai rathaistUrNaM nihatapArShNiyantRRibhiH |
vipatAkadhvajachChatraiH pArthivAH shIrNakUbaraiH || 12||

bhagnanIDairAkulAshvairAruhyAnye vichetasaH |
bhItAH pAdairhayAnkechittvarayantaH svayaM rathaiH || 13||

yugachakrAkShabhagnaishcha drutAH kechidbhayAturAH || 13||

gajaskandheShu sa.nsyUtA nArAchaishchalitAsanAH |
sharArtairvidrutairnAgairhRRitAH kechiddisho dasha || 14||

vishastrakavachAshchAnye vAhanebhyaH kShitiM gatAH |
sa~nChinnA nemiShu gatA mRRiditAshcha hayadvipaiH || 15||

kroshantastAta putreti palAyanto.apare bhayAt |
nAbhijAnanti chAnyonyaM kashmalAbhihataujasaH || 16||

putrAnpitR^InsakhInbhrAtR^InsamAropya dRRiDhakShatAn |
jalena kledayantyanye vimuchya kavachAnyapi || 17||

avasthAM tAdRRishIM prApya hate droNe drutaM balam |
punarAvartitaM kena yadi jAnAsi sha.nsa me || 18||

hayAnAM heShatAM shabdaH ku~njarANAM cha bRRiMhatAm |
rathanemisvanashchAtra vimishraH shrUyate mahAn || 19||

ete shabdA bhRRishaM tIvrAH pravRRittAH kurusAgare |
muhurmuhurudIryantaH kampayanti hi mAmakAn || 20||

ya eSha tumulaH shabdaH shrUyate lomaharShaNaH |
sendrAnapyeSha lokA.nstrInbha~njyAditi matirmama || 21||

manye vajradharasyaiSha ninAdo bhairavasvanaH |
droNe hate kauravArthaM vyaktamabhyeti vAsavaH || 22||

prahRRiShTalomakUpAH sma sa.nvignarathaku~njarAH |
dhana~njaya guruM shrutvA tatra nAdaM subhIShaNam || 23||

ka eSha kauravAndIrNAnavasthApya mahArathaH |
nivartayati yuddhArthaM mRRidhe deveshvaro yathA || 24||

arjuna uvAcha||

udyamyAtmAnamugrAya karmaNe dhairyamAsthitAH |
dhamanti kauravAH sha~NkhAnyasya vIryamupAshritAH || 25||

yatra te sa.nshayo rAjannyastashastre gurau hate |
dhArtarAShTrAnavasthApya ka eSha nadatIti ha || 26||

hrImantaM taM mahAbAhuM mattadviradagAminam |
vyAkhyAsyAmyugrakarmANaM kurUNAmabhaya~Nkaram || 27||

yasmi~njAte dadau droNo gavAM dashashataM dhanam |
brAhmaNebhyo mahArhebhyaH so.ashvatthAmaiSha garjati || 28||

jAtamAtreNa vIreNa yenochchaiHshravasA iva |
heShatA kampitA bhUmirlokAshcha sakalAstrayaH || 29||

tachChrutvAntarhitaM bhUtaM nAma chAsyAkarottadA |
ashvatthAmeti so.adyaiSha shUro nadati pANDava || 30||

yo.adyAnAtha ivAkramya pArShatena hatastathA |
karmaNA sunRRisha.nsena tasya nAtho vyavasthitaH || 31||

guruM me yatra pA~nchAlyaH keshapakShe parAmRRishat |
tanna jAtu kShameddrauNirjAnanpauruShamAtmanaH || 32||

upachIrNo gururmithyA bhavatA rAjyakAraNAt |
dharmaj~nena satA nAma so.adharmaH sumahAnkRRitaH || 33||

sarvadharmopapanno.ayaM mama shiShyashcha pANDavaH |
nAyaM vakShyati mithyeti pratyayaM kRRitavA.nstvayi || 34||

sa satyaka~nchukaM nAma praviShTena tato.anRRitam |
AchArya ukto bhavatA hataH ku~njara ityuta || 35||

tataH shastraM samutsRRijya nirmamo gatachetanaH |
AsItsa vihvalo rAjanyathA dRRiShTastvayA vibhuH || 36||

sa tu shokena chAviShTo vimukhaH putravatsalaH |
shAshvataM dharmamutsRRijya guruH shiShyeNa ghAtitaH || 37||

nyastashastramadharmeNa ghAtayitvA guruM bhavAn |
rakShatvidAnIM sAmAtyo yadi shaknoShi pArShatam || 38||

grastamAchAryaputreNa kruddhena hatabandhunA |
sarve vayaM paritrAtuM na shakShyAmo.adya pArShatam || 39||

sauhArdaM sarvabhUteShu yaH karotyatimAtrashaH |
so.adya keshagrahaM shrutvA piturdhakShyati no raNe || 40||

vikroshamAne hi mayi bhRRishamAchAryagRRiddhini |
avakIrya svadharmaM hi shiShyeNa nihato guruH || 41||

yadA gataM vayo bhUyaH shiShTamalpataraM cha naH |
tasyedAnIM vikAro.ayamadharmo yatkRRito mahAn || 42||

piteva nityaM sauhArdAtpiteva sa hi dharmataH |
so.alpakAlasya rAjyasya kAraNAnnihato guruH || 43||

dhRRitarAShTreNa bhIShmAya droNAya cha vishAM pate |
visRRiShTA pRRithivI sarvA saha putraishcha tatparaiH || 44||

sa prApya tAdRRishIM vRRittiM satkRRitaH satataM paraiH |
avRRiNIta sadA putrAnmAmevAbhyadhikaM guruH || 45||

akShIyamANo nyastAstrastvadvAkyenAhave hataH |
na tvenaM yudhyamAnaM vai hanyAdapi shatakratuH || 46||

tasyAchAryasya vRRiddhasya droho nityopakAriNaH |
kRRito hyanAryairasmAbhI rAjyArthe laghubuddhibhiH || 47||

putrAnbhrAtR^InpitR^IndArA~njIvitaM chaiva vAsaviH |
tyajetsarvaM mama premNA jAnAtyetaddhi me guruH || 48||

sa mayA rAjyakAmena hanyamAno.apyupekShitaH |
tasmAdavAkShirA rAjanprApto.asmi narakaM vibho || 49||

brAhmaNaM vRRiddhamAchAryaM nyastashastraM yathA munim |
ghAtayitvAdya rAjyArthe mRRitaM shreyo na jIvitam || 50||

\hrule

\medskip
                  168
\medskip

sa~njaya uvAcha||

arjunasya vachaH shrutvA nochustatra mahArathAH |
apriyaM vA priyaM vApi mahArAja dhana~njayam || 1||

tataH kruddho mahAbAhurbhImaseno.abhyabhAShata |
utsmayanniva kaunteyamarjunaM bharatarShabha || 2||

muniryathAraNyagato bhAShase dharmasaMhitam |
nyastadaNDo yathA pArtha brAhmaNaH sa.nshitavrataH || 3||

kShatAttrAtA kShatAjjIvankShAntastriShvapi sAdhuShu |
kShatriyaH kShitimApnoti kShipraM dharmaM yashaH shriyam || 4||

sa bhavAnkShatriyaguNairyuktaH sarvaiH kulodvahaH |
avipashchidyathA vAkyaM vyAharannAdya shobhase || 5||

parAkramaste kaunteya shakrasyeva shachIpateH |
na chAtivartase dharmaM velAmiva mahodadhiH || 6||

na pUjayettvA ko.anvadya yattrayodashavArShikam |
amarShaM pRRiShThataH kRRitvA dharmamevAbhikA~NkShase || 7||

diShTyA tAta manaste.adya svadharmamanuvartate |
AnRRisha.nsye cha te diShTyA buddhiH satatamachyuta || 8||

yattu dharmapravRRittasya hRRitaM rAjyamadharmataH |
draupadI cha parAmRRiShTA sabhAmAnIya shatrubhiH || 9||

vanaM pravrAjitAshchAsma valkalAjinavAsasaH |
anarhamANAstaM bhAvaM trayodasha samAH paraiH || 10||

etAnyamarShasthAnAni marShitAni tvayAnagha |
kShatradharmaprasaktena sarvametadanuShThitam || 11||

tamadharmamapAkraShTumArabdhaH sahitastvayA |
sAnubandhAnhaniShyAmi kShudrAnrAjyaharAnaham || 12||

tvayA tu kathitaM pUrvaM yuddhAyAbhyAgatA vayam |
ghaTAmashcha yathAshakti tvaM tu no.adya jugupsase || 13||

svadharmaM nechChase j~nAtuM mithyA vachanameva te |
bhayArditAnAmasmAkaM vAchA marmANi kRRintasi || 14||

vapanvraNe kShAramiva kShatAnAM shatrukarshana |
vidIryate me hRRidayaM tvayA vAkShalyapIDitam || 15||

adharmametadvipulaM dhArmikaH sanna budhyase |
yattvamAtmAnamasmA.nshcha prasha.nsyAnna prasha.nsasi || 16||

yaH kalAM ShoDashIM tvatto nArhate taM prasha.nsasi || 16||

svayamevAtmano vaktuM na yuktaM guNasa.nstavam |
dArayeyaM mahIM krodhAdvikireyaM cha parvatAn || 17||

Avidhya cha gadAM gurvIM bhImAM kA~nchanamAlinIm |
giriprakAshAnkShitijAnbha~njeyamanilo yathA || 18||

sa tvameva.nvidhaM jAnanbhrAtaraM mAM nararShabha |
droNaputrAdbhayaM kartuM nArhasyamitavikrama || 19||

atha vA tiShTha bIbhatso saha sarvairnararShabhaiH |
ahamenaM gadApANirjeShyAmyeko mahAhave || 20||

tataH pA~nchAlarAjasya putraH pArthamathAbravIt |
sa~Nkruddhamiva nardantaM hiraNyakashipuM hariH || 21||

bIbhatso viprakarmANi viditAni manIShiNAm |
yAjanAdhyApane dAnaM tathA yaj~napratigrahau || 22||

ShaShThamadhyayanaM nAma teShAM kasminpratiShThitaH |
hato droNo mayA yattatkiM mAM pArtha vigarhase || 23||

apakrAntaH svadharmAchcha kShatradharmamupAshritaH |
amAnuSheNa hantyasmAnastreNa kShudrakarmakRRit || 24||

tathA mAyAM prayu~njAnamasahyaM brAhmaNabruvam |
mAyayaiva nihanyAdyo na yuktaM pArtha tatra kim || 25||

tasmi.nstathA mayA shaste yadi drauNAyanI ruShA |
kurute bhairavaM nAdaM tatra kiM mama hIyate || 26||

na chAdbhutamidaM manye yaddrauNiH shuddhagarjayA |
ghAtayiShyati kauravyAnparitrAtumashaknuvan || 27||

yachcha mAM dhArmiko bhUtvA bravIShi gurughAtinam |
tadarthamahamutpannaH pA~nchAlyasya suto.analAt || 28||

yasya kAryamakAryaM vA yudhyataH syAtsamaM raNe |
taM kathaM brAhmaNaM brUyAH kShatriyaM vA dhana~njaya || 29||

yo hyanastravido hanyAdbrahmAstraiH krodhamUrChitaH |
sarvopAyairna sa kathaM vadhyaH puruShasattama || 30||

vidharmiNaM dharmavidbhiH proktaM teShAM viShopamam |
jAnandharmArthatattvaj~naH kimarjuna vigarhase || 31||

nRRisha.nsaH sa mayAkramya ratha eva nipAtitaH |
tanmAbhinandyaM bIbhatso kimarthaM nAbhinandase || 32||

kRRite raNe kathaM pArtha jvalanArkaviShopamam |
bhImaM droNashirashChede prashasyaM na prasha.nsasi || 33||

yo.asau mamaiva nAnyasya bAndhavAnyudhi jaghnivAn |
ChittvApi tasya mUrdhAnaM naivAsmi vigatajvaraH || 34||

tachcha me kRRintate marma yanna tasya shiro mayA |
niShAdaviShaye kShiptaM jayadrathashiro yathA || 35||

avadhashchApi shatrUNAmadharmaH shiShyate.arjuna |
kShatriyasya hyayaM dharmo hanyAddhanyeta vA punaH || 36||

sa shatrurnihataH sa~Nkhye mayA dharmeNa pANDava |
yathA tvayA hataH shUro bhagadattaH pituH sakhA || 37||

pitAmahaM raNe hatvA manyase dharmamAtmanaH |
mayA shatrau hate kasmAtpApe dharmaM na manyase || 38||

nAnRRitaH pANDavo jyeShTho nAhaM vAdhArmiko.arjuna |
shiShyadhru~NnihataH pApo yudhyasva vijayastava || 39||

\hrule

\medskip
                  169
\medskip

dhRRitarAShTra uvAcha||

sA~NgA vedA yathAnyAyaM yenAdhItA mahAtmanA |
yasminsAkShAddhanurvedo hrIniShedhe pratiShThitaH || 1||

tasminnAkrushyati droNe maharShitanaye tadA |
nIchAtmanA nRRisha.nsena kShudreNa gurughAtinA || 2||

yasya prasAdAtkarmANi kurvanti puruSharShabhAH |
amAnuShANi sa~NgrAme devairasukarANi cha || 3||

tasminnAkrushyati droNe samakShaM pApakarmiNaH |
nAmarShaM tatra kurvanti dhikkShatraM dhigamarShitam || 4||

pArthAH sarve cha rAjAnaH pRRithivyAM ye dhanurdharAH |
shrutvA kimAhuH pA~nchAlyaM tanmamAchakShva sa~njaya || 5||

sa~njaya uvAcha||

shrutvA drupadaputrasya tA vAchaH krUrakarmaNaH |
tUShNIM babhUvU rAjAnaH sarva eva vishAM pate || 6||

arjunastu kaTAkSheNa jihmaM prekShya cha pArShatam |
sabAShpamabhiniHshvasya dhigdhigdhigiti chAbravIt || 7||

yudhiShThirashcha bhImashcha yamau kRRiShNastathApare |
AsansuvrIDitA rAjansAtyakiridamabravIt || 8||

nehAsti puruShaH kashchidya imaM pApapUruSham |
bhAShamANamakalyANaM shIghraM hanyAnnarAdhamam || 9||

kathaM cha shatadhA jihvA na te mUrdhA cha dIryate |
gurumAkroshataH kShudra na chAdharmeNa pAtyase || 10||

yApyastvamasi pArthaishcha sarvaishchAndhakavRRiShNibhiH |
yatkarma kaluShaM kRRitvA shlAghase janasa.nsadi || 11||

akAryaM tAdRRishaM kRRitvA punareva guruM kShipan |
vadhyastvaM na tvayArtho.asti muhUrtamapi jIvatA || 12||

kastvetadvyavasedAryastvadanyaH puruShAdhamaH |
nigRRihya kesheShu vadhaM gurordharmAtmanaH sataH || 13||

saptAvare tathA pUrve bAndhavAste nipAtitAH |
yashasA cha parityaktAstvAM prApya kulapA.nsanam || 14||

uktavA.nshchApi yatpArthaM bhIShmaM prati nararShabham |
tathAnto vihitastena svayameva mahAtmanA || 15||

tasyApi tava sodaryo nihantA pApakRRittamaH |
nAnyaH pA~nchAlaputrebhyo vidyate bhuvi pApakRRit || 16||

sa chApi sRRiShTaH pitrA te bhIShmasyAntakaraH kila |
shikhaNDI rakShitastena sa cha mRRityurmahAtmanaH || 17||

pA~nchAlAshchalitA dharmAtkShudrA mitragurudruhaH |
tvAM prApya sahasodaryaM dhikkRRitaM sarvasAdhubhiH || 18||

punashchedIdRRishIM vAchaM matsamIpe vadiShyasi |
shiraste pAtayiShyAmi gadayA vajrakalpayA || 19||

sAtvatenaivamAkShiptaH pArShataH paruShAkSharam |
sa.nrabdhaH sAtyakiM prAha sa~NkruddhaH prahasanniva || 20||

shrUyate shrUyate cheti kShamyate cheti mAdhava |
na chAnArya shubhaM sAdhuM puruShaM kSheptumarhasi || 21||

kShamA prashasyate loke na tu pApo.arhati kShamAm |
kShamAvantaM hi pApAtmA jito.ayamiti manyate || 22||

sa tvaM kShudrasamAchAro nIchAtmA pApanishchayaH |
A keshAgrAnnakhAgrAchcha vaktavyo vaktumichChasi || 23||

yaH sa bhUrishravAshChinne bhuje prAyagatastvayA |
vAryamANena nihatastataH pApataraM nu kim || 24||

vyUhamAno mayA droNo divyenAstreNa sa.nyuge |
visRRiShTashastro nihataH kiM tatra krUra duShkRRitam || 25||

ayudhyamAnaM yastvAjau tathA prAyagataM munim |
ChinnabAhuM parairhanyAtsAtyake sa kathaM bhavet || 26||

nihatya tvAM yadA bhUmau sa vikrAmati vIryavAn |
kiM tadA na niha.nsyenaM bhUtvA puruShasattamaH || 27||

tvayA punaranAryeNa pUrvaM pArthena nirjitaH |
yadA tadA hataH shUraH saumadattiH pratApavAn || 28||

yatra yatra tu pANDUnAM droNo drAvayate chamUm |
kira~nsharasahasrANi tatra tatra prayAmyaham || 29||

sa tvameva.nvidhaM kRRitvA karma chANDAlavatsvayam |
vaktumichChasi vaktavyaH kasmAnmAM paruShANyatha || 30||

kartA tvaM karmaNograsya nAhaM vRRiShNikulAdhama |
pApAnAM cha tvamAvAsaH karmaNAM mA punarvada || 31||

joShamAssva na mAM bhUyo vaktumarhasyataH param |
adharottarametaddhi yanmA tvaM vaktumichChasi || 32||

atha vakShyasi mAM maurkhyAdbhUyaH paruShamIdRRisham |
gamayiShyAmi bANaistvAM yudhi vaivasvatakShayam || 33||

na chaiva mUrkha dharmeNa kevalenaiva shakyate |
teShAmapi hyadharmeNa cheShTitaM shRRiNu yAdRRisham || 34||

va~nchitaH pANDavaH pUrvamadharmeNa yudhiShThiraH |
draupadI cha parikliShTA tathAdharmeNa sAtyake || 35||

pravrAjitA vanaM sarve pANDavAH saha kRRiShNayA |
sarvasvamapakRRiShTaM cha tathAdharmeNa bAlisha || 36||

adharmeNApakRRiShTashcha madrarAjaH parairitaH |
ito.apyadharmeNa hato bhIShmaH kurupitAmahaH || 37||

bhUrishravA hyadharmeNa tvayA dharmavidA hataH || 37||

evaM parairAcharitaM pANDaveyaishcha sa.nyuge |
rakShamANairjayaM vIrairdharmaj~nairapi sAtvata || 38||

durj~neyaH paramo dharmastathAdharmaH sudurvidaH |
yudhyasva kauravaiH sArdhaM mA gAH pitRRiniveshanam || 39||

evamAdIni vAkyAni krUrANi paruShANi cha |
shrAvitaH sAtyakiH shrImAnAkampita ivAbhavat || 40||

tachChrutvA krodhatAmrAkShaH sAtyakistvAdade gadAm |
viniHshvasya yathA sarpaH praNidhAya rathe dhanuH || 41||

tato.abhipatya pA~nchAlyaM sa.nrambheNedamabravIt |
na tvAM vakShyAmi paruShaM haniShye tvAM vadhakShamam || 42||

tamApatantaM sahasA mahAbalamamarShaNam |
pA~nchAlyAyAbhisa~NkruddhamantakAyAntakopamam || 43||

chodito vAsudevena bhImaseno mahAbalaH |
avaplutya rathAttUrNaM bAhubhyAM samavArayat || 44||

dravamANaM tathA kruddhaM sAtyakiM pANDavo balI |
praskandamAnamAdAya jagAma balinaM balAt || 45||

sthitvA viShTabhya charaNau bhImena shinipu~NgavaH |
nigRRihItaH pade ShaShThe balena balinAM varaH || 46||

avaruhya rathAttaM tu hriyamANaM balIyasA |
uvAcha shlakShNayA vAchA sahadevo vishAM pate || 47||

asmAkaM puruShavyAghra mitramanyanna vidyate |
paramandhakavRRiShNibhyaH pA~nchAlebhyashcha mAdhava || 48||

tathaivAndhakavRRiShNInAM tava chaiva visheShataH |
kRRiShNasya cha tathAsmatto mitramanyanna vidyate || 49||

pA~nchAlAnAM cha vArShNeya samudrAntAM vichinvatAm |
nAnyadasti paraM mitraM yathA pANDavavRRiShNayaH || 50||

sa bhavAnIdRRishaM mitraM manyate cha yathA bhavAn |
bhavantashcha yathAsmAkaM bhavatAM cha tathA vayam || 51||

sa evaM sarvadharmaj~no mitradharmamanusmaran |
niyachCha manyuM pA~nchAlyAtprashAmya shinipu~Ngava || 52||

pArShatasya kShama tvaM vai kShamatAM tava pArShataH |
vayaM kShamayitArashcha kimanyatra shamAdbhavet || 53||

prashAmyamAne shaineye sahadevena mAriSha |
pA~nchAlarAjasya sutaH prahasannidamabravIt || 54||

mu~ncha mu~ncha shineH pautraM bhIma yuddhamadAnvitam |
AsAdayatu mAmeSha dharAdharamivAnilaH || 55||

yAvadasya shitairbANaiH sa.nrambhaM vinayAmyaham |
yuddhashraddhAM cha kaunteya jIvitasya cha sa.nyuge || 56||

kiM nu shakyaM mayA kartuM kAryaM yadidamudyatam |
sumahatpANDuputrANAmAyAntyete hi kauravAH || 57||

atha vA phalgunaH sarvAnvArayiShyati sa.nyuge |
ahamapyasya mUrdhAnaM pAtayiShyAmi sAyakaiH || 58||

manyate ChinnabAhuM mAM bhUrishravasamAhave |
utsRRijainamahaM vainameSha mAM vA haniShyati || 59||

shRRiNvanpA~nchAlavAkyAni sAtyakiH sarpavachChvasan |
bhImabAhvantare sakto visphuratyanishaM balI || 60||

tvarayA vAsudevashcha dharmarAjashcha mAriSha |
yatnena mahatA vIrau vArayAmAsatustataH || 61||

nivArya parameShvAsau krodhasa.nraktalochanau |
yuyutsavaH parAnsa~Nkhye pratIyuH kShatriyarShabhAH || 62||

\hrule

\medskip
                  170
\medskip

sa~njaya uvAcha||

tataH sa kadanaM chakre ripUNAM droNanandanaH |
yugAnte sarvabhUtAnAM kAlasRRiShTa ivAntakaH || 1||

dhvajadrumaM shastrashRRi~NgaM hatanAgamahAshilam |
ashvakimpuruShAkIrNaM sharAsanalatAvRRitam || 2||

shUlakravyAdasa~NghuShTaM bhUtayakShagaNAkulam |
nihatya shAtravAnbhallaiH so.achinoddehaparvatam || 3||

tato vegena mahatA vinadya sa nararShabhaH |
pratij~nAM shrAvayAmAsa punareva tavAtmajam || 4||

yasmAdyudhyantamAchAryaM dharmaka~nchukamAsthitaH |
mu~ncha shastramiti prAha kuntIputro yudhiShThiraH || 5||

tasmAtsampashyatastasya drAvayiShyAmi vAhinIm |
vidrAvya satyaM hantAsmi pApaM pA~nchAlyameva tu || 6||

sarvAnetAnhaniShyAmi yadi yotsyanti mAM raNe |
satyaM te pratijAnAmi parAvartaya vAhinIm || 7||

tachChrutvA tava putrastu vAhinIM paryavartayat |
siMhanAdena mahatA vyapohya sumahadbhayam || 8||

tataH samAgamo rAjankurupANDavasenayoH |
punarevAbhavattIvraH pUrNasAgarayoriva || 9||

sa.nrabdhA hi sthirIbhUtA droNaputreNa kauravAH |
udagrAH pANDupA~nchAlA droNasya nidhanena cha || 10||

teShAM paramahRRiShTAnAM jayamAtmani pashyatAm |
sa.nrabdhAnAM mahAvegaH prAdurAsIdraNAjire || 11||

yathA shilochchaye shailaH sAgare sAgaro yathA |
pratihanyeta rAjendra tathAsankurupANDavAH || 12||

tataH sha~NkhasahasrANi bherINAmayutAni cha |
avAdayanta saMhRRiShTAH kurupANDavasainikAH || 13||

tato nirmathyamAnasya sAgarasyeva nisvanaH |
abhavattasya sainyasya sumahAnadbhutopamaH || 14||

prAdushchakre tato drauNirastraM nArAyaNaM tadA |
abhisandhAya pANDUnAM pA~nchAlAnAM cha vAhinIm || 15||

prAdurAsa.nstato bANA dIptAgrAH khe sahasrashaH |
pANDavAnbhakShayiShyanto dIptAsyA iva pannagAH || 16||

te dishaH khaM cha sainyaM cha samAvRRiNvanmahAhave |
muhUrtAdbhAskarasyeva rAja.NllokaM gabhastayaH || 17||

tathApare dyotamAnA jyotIMShIvAmbare.amale |
prAdurAsanmahIpAla kArShNAyasamayA guDAH || 18||

chaturdishaM vichitrAshcha shataghnyo.atha hutAshadAH |
chakrANi cha kShurAntAni maNDalAnIva bhAsvataH || 19||

shastrAkRRitibhirAkIrNamatIva bharatarShabha |
dRRiShTvAntarikShamAvignAH pANDupA~nchAlasRRi~njayAH || 20||

yathA yathA hyayudhyanta pANDavAnAM mahArathAH |
tathA tathA tadastraM vai vyavardhata janAdhipa || 21||

vadhyamAnAstathAstreNa tena nArAyaNena vai |
dahyamAnAnaleneva sarvato.abhyarditA raNe || 22||

yathA hi shishirApAye dahetkakShaM hutAshanaH |
tathA tadastraM pANDUnAM dadAha dhvajinIM prabho || 23||

ApUryamANenAstreNa sainye kShIyati chAbhibho |
jagAma paramaM trAsaM dharmaputro yudhiShThiraH || 24||

dravamANaM tu tatsainyaM dRRiShTvA vigatachetanam |
madhyasthatAM cha pArthasya dharmaputro.abravIdidam || 25||

dhRRiShTadyumna palAyasva saha pA~nchAlasenayA |
sAtyake tvaM cha gachChasva vRRiShNyandhakavRRito gRRihAn || 26||

vAsudevo.api dharmAtmA kariShyatyAtmanaH kShamam |
upadeShTuM samartho.ayaM lokasya kimutAtmanaH || 27||

sa~NgrAmastu na kartavyaH sarvasainyAnbravImi vaH |
ahaM hi saha sodaryaiH pravekShye havyavAhanam || 28||

bhIShmadroNArNavaM tIrtvA sa~NgrAmaM bhIrudustaram |
avasatsyAmyasalile sagaNo drauNigoShpade || 29||

kAmaH sampadyatAmasya bIbhatsorAshu mAM prati |
kalyANavRRitta AchAryo mayA yudhi nipAtitaH || 30||

yena bAlaH sa saubhadro yuddhAnAmavishAradaH |
samarthairbahubhiH krUrairghAtito nAbhipAlitaH || 31||

yenAvibruvatA prashnaM tathA kRRiShNA sabhAM gatA |
upekShitA saputreNa dAsabhAvaM niyachChatI || 32||

jighA.nsurdhArtarAShTrashcha shrAnteShvashveShu phalgunam |
kavachena tathA yukto rakShArthaM saindhavasya cha || 33||

yena brahmAstraviduShA pA~nchAlAH satyajinmukhAH |
kurvANA majjaye yatnaM samUlA vinipAtitAH || 34||

yena pravrAjyamAnAshcha rAjyAdvayamadharmataH |
nivAryamANenAsmAbhiranugantuM tadeShitAH || 35||

yo.asAvatyantamasmAsu kurvANaH sauhRRidaM param |
hatastadarthe maraNaM gamiShyAmi sabAndhavaH || 36||

evaM bruvati kaunteye dAshArhastvaritastataH |
nivArya sainyaM bAhubhyAmidaM vachanamabravIt || 37||

shIghraM nyasyata shastrANi vAhebhyashchAvarohata |
eSha yogo.atra vihitaH pratighAto mahAtmanA || 38||

dvipAshvasyandanebhyashcha kShitiM sarve.avarohata |
evametanna vo hanyAdastraM bhUmau nirAyudhAn || 39||

yathA yathA hi yudhyante yodhA hyastrabalaM prati |
tathA tathA bhavantyete kauravA balavattarAH || 40||

nikShepsyanti cha shastrANi vAhanebhyo.avaruhya ye |
tAnnaitadastraM sa~NgrAme nihaniShyati mAnavAn || 41||

ye tvetatpratiyotsyanti manasApIha kechana |
nihaniShyati tAnsarvAnrasAtalagatAnapi || 42||

te vachastasya tachChrutvA vAsudevasya bhArata |
IShuH sarve.astramutsraShTuM manobhiH karaNena cha || 43||

tata utsraShTukAmA.nstAnastrANyAlakShya pANDavaH |
bhImaseno.abravIdrAjannidaM saMharShayanvachaH || 44||

na katha~nchana shastrANi moktavyAnIha kenachit |
ahamAvArayiShyAmi droNaputrAstramAshugaiH || 45||

atha vApyanayA gurvyA hemavigrahayA raNe |
kAlavadvichariShyAmi drauNerastraM vishAtayan || 46||

na hi me vikrame tulyaH kashchidasti pumAniha |
yathaiva savitustulyaM jyotiranyanna vidyate || 47||

pashyadhvaM me dRRiDhau bAhU nAgarAjakaropamA |
samarthau parvatasyApi shaishirasya nipAtane || 48||

nAgAyutasamaprANo hyahameko nareShviha |
shakro yathA pratidva.ndvo divi deveShu vishrutaH || 49||

adya pashyata me vIryaM bAhvoH pInA.nsayoryudhi |
jvalamAnasya dIptasya drauNerastrasya vAraNe || 50||

yadi nArAyaNAstrasya pratiyoddhA na vidyate |
adyainaM pratiyotsyAmi pashyatsu kurupANDuShu || 51||

evamuktvA tato bhImo droNaputramari.ndamaH |
abhyayAnmeghaghoSheNa rathenAdityavarchasA || 52||

sa enamiShujAlena laghutvAchChIghravikramaH |
nimeShamAtreNAsAdya kuntIputro.abhyavAkirat || 53||

tato drauNiH prahasyainamudAsamabhibhAShya cha |
avAkiratpradIptAgraiH sharaistairabhimantritaiH || 54||

pannagairiva dIptAsyairvamadbhiranalaM raNe |
avakIrNo.abhavatpArthaH sphuli~Ngairiva kA~nchanaiH || 55||

tasya rUpamabhUdrAjanbhImasenasya sa.nyuge |
khadyotairAvRRitasyeva parvatasya dinakShaye || 56||

tadastraM droNaputrasya tasminpratisamasyati |
avardhata mahArAja yathAgniraniloddhataH || 57||

vivardhamAnamAlakShya tadastraM bhImavikramam |
pANDusainyamRRite bhImaM sumahadbhayamAvishat || 58||

tataH shastrANi te sarve samutsRRijya mahItale |
avArohanrathebhyashcha hastyashvebhyashcha sarvashaH || 59||

teShu nikShiptashastreShu vAhanebhyashchyuteShu cha |
tadastravIryaM vipulaM bhImamUrdhanyathApatat || 60||

hAhAkRRitAni bhUtAni pANDavAshcha visheShataH |
bhImasenamapashyanta tejasA sa.nvRRitaM tadA || 61||

\hrule

\medskip
                  171
\medskip

sa~njaya uvAcha||

bhImasenaM samAkIrNaM dRRiShTvAstreNa dhana~njayaH |
tejasaH pratighAtArthaM vAruNena samAvRRiNot || 1||

nAlakShayata taM kashchidvAruNAstreNa sa.nvRRitam |
arjunasya laghutvAchcha sa.nvRRitatvAchcha tejasaH || 2||

sAshvasUtaratho bhImo droNaputrAstrasa.nvRRitaH |
agnAvagniriva nyasto jvAlAmAlI sudurdRRishaH || 3||

yathA rAtrikShaye rAja~njyotIMShyastagiriM prati |
samApetustathA bANA bhImasenarathaM prati || 4||

sa hi bhImo rathashchAsya hayAH sUtashcha mAriSha |
sa.nvRRitA droNaputreNa pAvakAntargatAbhavan || 5||

yathA dagdhvA jagatkRRitsnaM samaye sacharAcharam |
gachChedagnirvibhorAsyaM tathAstraM bhImamAvRRiNot || 6||

sUryamagniH praviShTaH syAdyathA chAgniM divAkaraH |
tathA praviShTaM tattejo na prAj~nAyata ki~nchana || 7||

vikIrNamastraM taddRRiShTvA tathA bhImarathaM prati |
udIryamANaM drauNiM cha niShpratidva.ndvamAhave || 8||

sarvasainyAni pANDUnAM nyastashastrANyachetasaH |
yudhiShThirapurogA.nshcha vimukhA.nstAnmahArathAn || 9||

arjuno vAsudevashcha tvaramANau mahAdyutI |
avaplutya rathAdvIrau bhImamAdravatAM tataH || 10||

tatastaddroNaputrasya tejo.astrabalasambhavam |
vigAhya tau subalinau mAyayAvishatAM tadA || 11||

nyastashastrau tatastau tu nAdahadastrajo.analaH |
vAruNAstraprayogAchcha vIryavattvAchcha kRRiShNayoH || 12||

tatashchakRRiShaturbhImaM tasya sarvAyudhAni cha |
nArAyaNAstrashAntyarthaM naranArAyaNau balAt || 13||

apakRRiShyamANaH kaunteyo nadatyeva mahArathaH |
vardhate chaiva tadghoraM drauNerastraM sudurjayam || 14||

tamabravIdvAsudevaH kimidaM pANDunandana |
vAryamANo.api kaunteya yadyuddhAnna nivartase || 15||

yadi yuddhena jeyAH syurime kauravanandanAH |
vayamapyatra yudhyema tathA cheme nararShabhAH || 16||

rathebhyastvavatIrNAstu sarva eva sma tAvakAH |
tasmAttvamapi kaunteya rathAttUrNamapAkrama || 17||

evamuktvA tataH kRRiShNo rathAdbhUmimapAtayat |
niHshvasantaM yathA nAgaM krodhasa.nraktalochanam || 18||

yadApakRRiShTaH sa rathAnnyAsitashchAyudhaM bhuvi |
tato nArAyaNAstraM tatprashAntaM shatrutApanam || 19||

tasminprashAnte vidhinA tadA tejasi duHsahe |
babhUvurvimalAH sarvA dishaH pradisha eva cha || 20||

pravavushcha shivA vAtAH prashAntA mRRigapakShiNaH |
vAhanAni cha hRRiShTAni yodhAshcha manujeshvara || 21||

vyapoDhe cha tato ghore tasmi.nstejasi bhArata |
babhau bhImo nishApAye dhImAnsUrya ivoditaH || 22||

hatasheShaM balaM tatra pANDavAnAmatiShThata |
astravyuparamAddhRRiShTaM tava putrajighA.nsayA || 23||

vyavasthite bale tasminnastre pratihate tathA |
duryodhano mahArAja droNaputramathAbravIt || 24||

ashvatthAmanpunaH shIghramastrametatprayojaya |
vyavasthitA hi pA~nchAlAH punareva jayaiShiNaH || 25||

ashvatthAmA tathoktastu tava putreNa mAriSha |
sudInamabhiniHshvasya rAjAnamidamabravIt || 26||

naitadAvartate rAjannastraM dvirnopapadyate |
AvartayannihantyetatprayoktAraM na sa.nshayaH || 27||

eSha chAstrapratIghAtaM vAsudevaH prayuktavAn |
anyathA vihitaH sa~Nkhye vadhaH shatrorjanAdhipa || 28||

parAjayo vA mRRityurvA shreyo mRRityurna nirjayaH |
nirjitAshchArayo hyete shastrotsargAnmRRitopamAH || 29||

duryodhana uvAcha||

AchAryaputra yadyetaddvirastraM na prayujyate |
anyairgurughnA vadhyantAmastrairastravidAM vara || 30||

tvayi hyastrANi divyAni yathA syustryambake tathA |
ichChato na hi te muchyetkruddhasyApi pura.ndaraH || 31||

dhRRitarAShTra uvAcha||

tasminnastre pratihate droNe chopadhinA hate |
tathA duryodhanenokto drauNiH kimakarotpunaH || 32||

dRRiShTvA pArthA.nshcha sa~NgrAme yuddhAya samavasthitAn |
nArAyaNAstranirmuktA.nshcharataH pRRitanAmukhe || 33||

sa~njaya uvAcha||

jAnanpituH sa nidhanaM siMhalA~NgUlaketanaH |
sakrodho bhayamutsRRijya abhidudrAva pArShatam || 34||

abhidrutya cha vi.nshatyA kShudrakANAM nararShabhaH |
pa~nchabhishchAtivegena vivyAdha puruSharShabham || 35||

dhRRiShTadyumnastato rAja~njvalantamiva pAvakam |
droNaputraM triShaShTyA tu rAjanvivyAdha patriNAm || 36||

sArathiM chAsya vi.nshatyA svarNapu~NkhaiH shilAshitaiH |
hayA.nshcha chaturo.avidhyachchaturbhirnishitaiH sharaiH || 37||

viddhvA viddhvAnadaddrauNiH kampayanniva medinIm |
Adadatsarvalokasya prANAniva mahAraNe || 38||

pArShatastu balI rAjankRRitAstraH kRRitanishramaH |
drauNimevAbhidudrAva kRRitvA mRRityuM nivartanam || 39||

tato bANamayaM varShaM droNaputrasya mUrdhani |
avAsRRijadameyAtmA pA~nchAlyo rathinAM varaH || 40||

taM drauNiH samare kruddhashChAdayAmAsa patribhiH |
vivyAdha chainaM dashabhiH piturvadhamanusmaran || 41||

dvAbhyAM cha suvikRRiShTAbhyAM kShurAbhyAM dhvajakArmuke |
ChittvA pA~nchAlarAjasya drauNiranyaiH samArdayat || 42||

vyashvasUtarathaM chainaM drauNishchakre mahAhave |
tasya chAnucharAnsarvAnkruddhaH prAchChAdayachCharaiH || 43||

pradrudrAva tataH sainyaM pA~nchAlAnAM vishAM pate |
sambhrAntarUpamArtaM cha sharavarShaparikShatam || 44||

dRRiShTvA cha vimukhAnyodhAndhRRiShTadyumnaM cha pIDitam |
shaineyo.achodayattUrNaM raNaM drauNirathaM prati || 45||

aShTabhirnishitaishchaiva so.ashvatthAmAnamArdayat |
vi.nshatyA punarAhatya nAnArUpairamarShaNam || 46||

vivyAdha cha tathA sUtaM chaturbhishchaturo hayAn || 46||

so.atividdho maheShvAso nAnAli~NgairamarShaNaH |
yuyudhAnena vai drauNiH prahasanvAkyamabravIt || 47||

shaineyAbhyavapattiM te jAnAmyAchAryaghAtinaH |
na tvenaM trAsyasi mayA grastamAtmAnameva cha || 48||

evamuktvArkarashmyAbhaM suparvANaM sharottamam |
vyasRRijatsAtvate drauNirvajraM vRRitre yathA hariH || 49||

sa taM nirbhidya tenAstaH sAyakaH sasharAvaram |
vivesha vasudhAM bhittvA shvasanbilamivoragaH || 50||

sa bhinnakavachaH shUrastottrArdita iva dvipaH |
vimuchya sasharaM chApaM bhUrivraNaparisravaH || 51||

sIdanrudhirasiktashcha rathopastha upAvishat |
sUtenApahRRitastUrNaM droNaputrAdrathAntaram || 52||

athAnyena supu~Nkhena shareNa nataparvaNA |
AjaghAna bhruvormadhye dhRRiShTadyumnaM parantapaH || 53||

sa pUrvamatividdhashcha bhRRishaM pashchAchcha pIDitaH |
sasAda yudhi pA~nchAlyo vyapAshrayata cha dhvajam || 54||

taM mattamiva siMhena rAjanku~njaramarditam |
javenAbhyadrava~nshUrAH pa~ncha pANDavato rathAH || 55||

kirITI bhImasenashcha vRRiddhakShatrashcha pauravaH |
yuvarAjashcha chedInAM mAlavashcha sudarshanaH || 56||

pa~nchabhiH pa~nchabhirbANairabhyaghnansarvataH samam || 56||

AshIviShAbhairvi.nshadbhiH pa~nchabhishchApi tA~nsharaiH |
chichCheda yugapaddrauNiH pa~nchavi.nshatisAyakAn || 57||

saptabhishcha shitairbANaiH pauravaM drauNirArdayat |
mAlavaM tribhirekena pArthaM ShaDbhirvRRikodaram || 58||

tataste vivyadhuH sarve drauNiM rAjanmahArathAH |
yugapachcha pRRithakchaiva rukmapu~NkhaiH shilAshitaiH || 59||

yuvarAjastu vi.nshatyA drauNiM vivyAdha patriNAm |
pArthashcha punaraShTAbhistathA sarve tribhistribhiH || 60||

tato.arjunaM ShaDbhirathAjaghAna  drauNAyanirdashabhirvAsudevam |
bhImaM dashArdhairyuvarAjaM chaturbhi rdvAbhyAM ChittvA kArmukaM cha dhvajaM cha || 61||

punaH pArthaM sharavarSheNa viddhvA  drauNirghoraM siMhanAdaM nanAda || 61||

tasyAsyataH sunishitAnpItadhArA ndrauNeH sharAnpRRiShThatashchAgratashcha |
dharA viyaddyauH pradisho dishashcha  ChannA bANairabhavanghorarUpaiH || 62||

AsInasya svarathaM tUgratejAH  sudarshanasyendraketuprakAshau |
bhujau shirashchendrasamAnavIrya stribhiH sharairyugapatsa~nchakarta || 63||

sa pauravaM rathashaktyA nihatya  ChittvA rathaM tilashashchApi bANaiH |
ChittvAsya bAhU varachandanAktau  bhallena kAyAchChira uchchakarta || 64||

yuvAnamindIvaradAmavarNaM  chedipriyaM yuvarAjaM prahasya |
bANaistvarAvA~njvalitAgnikalpai rviddhvA prAdAnmRRityave sAshvasUtam || 65||

tAnnihatya raNe vIro droNaputro yudhAM patiH |
dadhmau pramuditaH sha~NkhaM bRRihantamaparAjitaH || 66||

tataH sarve cha pA~nchAlA bhImasenashcha pANDavaH |
dhRRiShTadyumnarathaM bhItAstyaktvA samprAdravandishaH || 67||

tAnprabhagnA.nstathA drauNiH pRRiShThato vikira~nsharaiH |
abhyavartata vegena kAlavatpANDuvAhinIm || 68||

te vadhyamAnAH samare droNaputreNa kShatriyAH |
droNaputraM bhayAdrAjandikShu sarvAsu menire || 69||

\hrule

\medskip
                  172
\medskip

sa~njaya uvAcha||

tatprabhagnaM balaM dRRiShTvA kuntIputro dhana~njayaH |
nyavArayadameyAtmA droNaputravadhepsayA || 1||

tataste sainikA rAjannaiva tatrAvatasthire |
sa.nsthApyamAnA yatnena govindenArjunena cha || 2||

eka eva tu bIbhatsuH somakAvayavaiH saha |
matsyairanyaishcha sandhAya kauravaiH saMnyavartata || 3||

tato drutamatikramya siMhalA~NgUlaketanam |
savyasAchI maheShvAsamashvatthAmAnamabravIt || 4||

yA shaktiryachcha te vIryaM yajj~nAnaM yachcha pauruSham |
dhArtarAShTreShu yA prItiH pradveSho.asmAsu yashcha te || 5||

yachcha bhUyo.asti tejastatparamaM mama darshaya || 5||

sa eva droNahantA te darpaM bhetsyati pArShataH |
kAlAnalasamaprakhyo dviShatAmantako yudhi || 6||

samAsAdaya pA~nchAlyaM mAM chApi sahakeshavam || 6||

dhRRitarAShTra uvAcha||

AchAryaputro mAnArho balavA.nshchApi sa~njaya |
prItirdhana~njaye chAsya priyashchApi sa vAsaveH || 7||

na bhUtapUrvaM bIbhatsorvAkyaM paruShamIdRRisham |
atha kasmAtsa kaunteyaH sakhAyaM rUkShamabravIt || 8||

sa~njaya uvAcha||

yuvarAje hate chaiva vRRiddhakShatre cha paurave |
iShvastravidhisampanne mAlave cha sudarshane || 9||

dhRRiShTadyumne sAtyakau cha bhIme chApi parAjite |
yudhiShThirasya tairvAkyairmarmaNyapi cha ghaTTite || 10||

antarbhede cha sa~njAte duHkhaM sa.nsmRRitya cha prabho |
abhUtapUrvo bIbhatsorduHkhAnmanyurajAyata || 11||

tasmAdanarhamashlIlamapriyaM drauNimuktavAn |
mAnyamAchAryatanayaM rUkShaM kApuruSho yathA || 12||

evamuktaH shvasankrodhAnmaheShvAsatamo nRRipa |
pArthena paruShaM vAkyaM sarvamarmaghnayA girA || 13||

drauNishchukopa pArthAya kRRiShNAya cha visheShataH || 13||

sa tu yatto rathe sthitvA vAryupaspRRishya vIryavAn |
devairapi sudurdharShamastramAgneyamAdade || 14||

dRRishyAdRRishyAnarigaNAnuddishyAchAryanandanaH |
so.abhimantrya sharaM dIptaM vidhUmamiva pAvakam || 15||

sarvataH krodhamAvishya chikShepa paravIrahA || 15||

tatastumulamAkAshe sharavarShamajAyata |
vavushcha shishirA vAtAH sUryo naiva tatApa cha || 16||

chukrushurdAnavAshchApi dikShu sarvAsu bhairavam |
rudhiraM chApi varShanto vinedustoyadAmbare || 17||

pakShiNaH pashavo gAvo munayashchApi suvratAH |
paramaM prayatAtmAno na shAntimupalebhire || 18||

bhrAntasarvamahAbhUtamAvarjitadivAkaram |
trailokyamabhisantaptaM jvarAviShTamivAturam || 19||

sharatejo.abhisantaptA nAgA bhUmishayAstathA |
niHshvasantaH samutpetustejo ghoraM mumukShavaH || 20||

jalajAni cha sattvAni dahyamAnAni bhArata |
na shAntimupajagmurhi tapyamAnairjalAshayaiH || 21||

dishaH khaM pradishashchaiva bhuvaM cha sharavRRiShTayaH |
uchchAvachA nipeturvai garuDAnilaraMhasaH || 22||

taiH sharairdroNaputrasya vajravegasamAhitaiH |
pradagdhAH shatravaH peturagnidagdhA iva drumAH || 23||

dahyamAnA mahAnAgAH petururvyAM samantataH |
nadanto bhairavAnnAdA~njaladopamanisvanAn || 24||

apare pradrutAstatra dahyamAnA mahAgajAH |
tresustathApare ghore vane dAvAgnisa.nvRRitAH || 25||

drumANAM shikharANIva dAvadagdhAni mAriSha |
ashvavRRindAnyadRRishyanta rathavRRindAni chAbhibho || 26||

apatanta rathaughAshcha tatra tatra sahasrashaH || 26||

tatsainyaM bhagavAnagnirdadAha yudhi bhArata |
yugAnte sarvabhUtAni sa.nvartaka ivAnalaH || 27||

dRRiShTvA tu pANDavIM senAM dahyamAnAM mahAhave |
prahRRiShTAstAvakA rAjansiMhanAdAnvinedire || 28||

tatastUryasahasrANi nAnAli~NgAni bhArata |
tUrNamAjaghnire hRRiShTAstAvakA jitakAshinaH || 29||

kRRitsnA hyakShauhiNI rAjansavyasAchI cha pANDavaH |
tamasA sa.nvRRite loke nAdRRishyata mahAhave || 30||

naiva nastAdRRishaM rAjandRRiShTapUrvaM na cha shrutam |
yAdRRishaM droNaputreNa sRRiShTamastramamarShiNA || 31||

arjunastu mahArAja brAhmamastramudairayat |
sarvAstrapratighAtAya vihitaM padmayoninA || 32||

tato muhUrtAdiva tattamo vyupashashAma ha |
pravavau chAnilaH shIto dishashcha vimalAbhavan || 33||

tatrAdbhutamapashyAma kRRitsnAmakShauhiNIM hatAm |
anabhij~neyarUpAM cha pradagdhAmastramAyayA || 34||

tato vIrau maheShvAsau vimuktau keshavArjunau |
sahitau sampradRRishyetAM nabhasIva tamonudau || 35||

sapatAkadhvajahayaH sAnukarShavarAyudhaH |
prababhau sa ratho muktastAvakAnAM bhaya~NkaraH || 36||

tataH kilakilAshabdaH sha~NkhabherIravaiH saha |
pANDavAnAM prahRRiShTAnAM kShaNena samajAyata || 37||

hatAviti tayorAsItsenayorubhayormatiH |
tarasAbhyAgatau dRRiShTvA vimuktau keshavArjunau || 38||

tAvakShatau pramuditau dadhmaturvArijottamau |
dRRiShTvA pramuditAnpArthA.nstvadIyA vyathitAbhavan || 39||

vimuktau cha mahAtmAnau dRRiShTvA drauNiH suduHkhitaH |
muhUrtaM chintayAmAsa kiM tvetaditi mAriSha || 40||

chintayitvA tu rAjendra dhyAnashokaparAyaNaH |
niHshvasandIrghamuShNaM cha vimanAshchAbhavattadA || 41||

tato drauNirdhanurnyasya rathAtpraskandya vegitaH |
dhigdhiksarvamidaM mithyetyuktvA samprAdravadraNAt || 42||

tataH snigdhAmbudAbhAsaM vedavyAsamakalmaSham |
AvAsaM cha sarasvatyAH sa vai vyAsaM dadarsha ha || 43||

taM drauNiragrato dRRiShTvA sthitaM kurukulodvaha |
sannakaNTho.abravIdvAkyamabhivAdya sudInavat || 44||

bho bho mAyA yadRRichChA vA na vidmaH kimidaM bhavet |
astraM tvidaM kathaM mithyA mama kashcha vyatikramaH || 45||

adharottarametadvA lokAnAM vA parAbhavaH |
yadimau jIvataH kRRiShNau kAlo hi duratikramaH || 46||

nAsurAmaragandharvA na pishAchA na rAkShasAH |
na sarpayakShapatagA na manuShyAH katha~nchana || 47||

utsahante.anyathA kartumetadastraM mayeritam |
tadidaM kevalaM hatvA yuktAmakShauhiNIM jvalat || 48||

kenemau martyadharmANau nAvadhItkeshavArjunau |
etatprabrUhi bhagavanmayA pRRiShTo yathAtatham || 49||

vyAsa uvAcha||

mahAntametamarthaM mAM yaM tvaM pRRichChasi vismayAt |
tatpravakShyAmi te sarvaM samAdhAya manaH shRRiNu || 50||

yo.asau nArAyaNo nAma pUrveShAmapi pUrvajaH |
ajAyata cha kAryArthaM putro dharmasya vishvakRRit || 51||

sa tapastIvramAtasthe mainAkaM girimAsthitaH |
UrdhvabAhurmahAtejA jvalanAdityasaMnibhaH || 52||

ShaShTiM varShasahasrANi tAvantyeva shatAni cha |
ashoShayattadAtmAnaM vAyubhakSho.ambujekShaNaH || 53||

athAparaM tapastaptvA dvistato.anyatpunarmahat |
dyAvApRRithivyorvivaraM tejasA samapUrayat || 54||

sa tena tapasA tAta brahmabhUto yadAbhavat |
tato vishveshvaraM yoniM vishvasya jagataH patim || 55||

dadarsha bhRRishadurdarshaM sarvadevairapIshvaram |
aNIyasAmaNIyA.nsaM bRRihadbhyashcha bRRihattaram || 56||

rudramIshAnamRRiShabhaM chekitAnamajaM param |
gachChatastiShThato vApi sarvabhUtahRRidi sthitam || 57||

durvAraNaM durdRRishaM tigmamanyuM  mahAtmAnaM sarvaharaM prachetasam |
divyaM chApamiShudhI chAdadAnaM  hiraNyavarmANamanantavIryam || 58||

pinAkinaM vajriNaM dIptashUlaM  parashvadhiM gadinaM svAyatAsim |
subhruM jaTAmaNDalachandramauliM  vyAghrAjinaM parighaM daNDapANim || 59||

shubhA~NgadaM nAgayaj~nopavItiM  vishvairgaNaiH shobhitaM bhUtasa~NghaiH |
ekIbhUtaM tapasAM saMnidhAnaM  vayotigaiH suShTutamiShTavAgbhiH || 60||

jalaM divaM khaM kShitiM chandrasUryau  tathA vAyvagnI pratimAnaM jagachcha |
nAlaM draShTuM yamajaM bhinnavRRittA  brahmadviShaghnamamRRitasya yonim || 61||

yaM pashyanti brAhmaNAH sAdhuvRRittAH  kShINe pApe manasA ye vishokAH |
sa tanniShThastapasA dharmamIDyaM  tadbhaktyA vai vishvarUpaM dadarsha || 62||

dRRiShTvA chainaM vA~NmanobuddhidehaiH  saMhRRiShTAtmA mumude devadevam || 62||

akShamAlAparikShiptaM jyotiShAM paramaM nidhim |
tato nArAyaNo dRRiShTvA vavande vishvasambhavam || 63||

varadaM pRRithuchArva~NgyA pArvatyA sahitaM prabhum |
ajamIshAnamavyagraM kAraNAtmAnamachyutam || 64||

abhivAdyAtha rudrAya sadyo.andhakanipAtine |
padmAkShastaM virUpAkShamabhituShTAva bhaktimAn || 65||

tvatsambhUtA bhUtakRRito vareNya  goptAro.adya bhuvanaM pUrvadevAH |
AvishyemAM dharaNIM ye.abhyarakSha npurA purANAM tava deva sRRiShTim || 66||

surAsurAnnAgarakShaHpishAchA nnarAnsuparNAnatha gandharvayakShAn |
pRRithagvidhAnbhUtasa~NghA.nshcha vishvAM stvatsambhUtAnvidma sarvA.nstathaiva || 67||

aindraM yAmyaM vAruNaM vaittapAlyaM  maitraM tvAShTraM karma saumyaM cha tubhyam || 67||

rUpaM jyotiH shabda AkAshavAyuH  sparshaH svAdyaM salilaM gandha urvI |
kAmo brahmA brahma cha brAhmaNAshcha  tvatsambhUtaM sthAsnu chariShNu chedam || 68||

adbhyaH stokA yAnti yathA pRRithaktvaM  tAbhishchaikyaM sa~NkShaye yAnti bhUyaH |
evaM vidvAnprabhavaM chApyayaM cha  hitvA bhUtAnAM tatra sAyujyameti || 69||

divyAvRRitau mAnasau dvau suparNA vavAkShAkhaH pippalaH sapta gopAH |
dashApyanye ye puraM dhArayanti  tvayA sRRiShTAste hi tebhyaH parastvam || 70||

bhUtaM bhavyaM bhavitA chApyadhRRiShyaM  tvatsambhUtA bhuvanAnIha vishvA || 70||

bhaktaM cha mAM bhajamAnaM bhajasva  mA rIriSho mAmahitAhitena |
AtmAnaM tvAmAtmano.ananyabhAvo  vidvAnevaM gachChati brahma shukram || 71||

astauShaM tvAM tava saMmAnamichCha nvichinvanvai savRRiShaM devavarya |
sudurlabhAndehi varAnmameShTA nabhiShTutaH pratikArShIshcha mA mAm || 72||

tasmai varAnachintyAtmA nIlakaNThaH pinAkadhRRik |
arhate devamukhyAya prAyachChadRRiShisa.nstutaH || 73||

nIlakaNTha uvAcha||

matprasAdAnmanuShyeShu devagandharvayoniShu |
aprameyabalAtmA tvaM nArAyaNa bhaviShyasi || 74||

na cha tvA prasahiShyanti devAsuramahoragAH |
na pishAchA na gandharvA na narA na cha rAkShasAH || 75||

na suparNAstathA nAgA na cha vishve viyonijAH |
na kashchittvAM cha devo.api samareShu vijeShyati || 76||

na shastreNa na vajreNa nAgninA na cha vAyunA |
nArdreNa na cha shuShkeNa trasena sthAvareNa vA || 77||

kashchittava rujaM kartA matprasAdAtkatha~nchana |
api chetsamaraM gatvA bhaviShyasi mamAdhikaH || 78||

vyAsa uvAcha||

evamete varA labdhAH purastAdviddhi shauriNA |
sa eSha devashcharati mAyayA mohaya~njagat || 79||

tasyaiva tapasA jAtaM naraM nAma mahAmunim |
tulyametena devena taM jAnIhyarjunaM sadA || 80||

tAvetau pUrvadevAnAM paramopachitAvRRiShI |
lokayAtrAvidhAnArthaM sa~njAyete yuge yuge || 81||

tathaiva karmaNaH kRRitsnaM mahatastapaso.api cha |
tejomanyushcha vidva.nstvaM jAto raudro mahAmate || 82||

sa bhavAndevavatprAj~no j~nAtvA bhavamayaM jagat |
avAkarShastvamAtmAnaM niyamaistatpriyepsayA || 83||

shubhamaurvaM navaM kRRitvA mahApuruShavigraham |
IjivA.nstvaM japairhomairupahAraishcha mAnada || 84||

sa tathA pUjyamAnaste pUrvadevo.apyatUtuShat |
puShkalA.nshcha varAnprAdAttava vidvanhRRidi sthitAn || 85||

janmakarmatapoyogAstayostava cha puShkalAH |
tAbhyAM li~Nge.archito devastvayArchAyAM yuge yuge || 86||

sarvarUpaM bhavaM j~nAtvA li~Nge yo.archayati prabhum |
AtmayogAshcha tasminvai shAstrayogAshcha shAshvatAH || 87||

evaM devA yajanto hi siddhAshcha paramarShayaH |
prArthayanti paraM loke sthAnameva cha shAshvatam || 88||

sa eSha rudrabhaktashcha keshavo rudrasambhavaH |
kRRiShNa eva hi yaShTavyo yaj~naishchaiSha sanAtanaH || 89||

sarvabhUtabhavaM j~nAtvA li~Nge.archayati yaH prabhum |
tasminnabhyadhikAM prItiM karoti vRRiShabhadhvajaH || 90||

sa~njaya uvAcha||

tasya tadvachanaM shrutvA droNaputro mahArathaH |
namashchakAra rudrAya bahu mene cha keshavam || 91||

hRRiShTalomA cha vashyAtmA namaskRRitya maharShaye |
varUthinImabhipretya avahAramakArayat || 92||

tataH pratyavahAro.abhUtpANDavAnAM vishAM pate |
kauravANAM cha dInAnAM droNe yudhi nipAtite || 93||

yuddhaM kRRitvA dinAnpa~ncha droNo hatvA varUthinIm |
brahmalokaM gato rAjanbrAhmaNo vedapAragaH || 94||

\hrule

\medskip
                  173
\medskip

dhRRitarAShTra uvAcha||

tasminnatirathe droNe nihate tatra sa~njaya |
mAmakAH pANDavAshchaiva kimakurvannataH param || 1||

sa~njaya uvAcha||

tasminnatirathe droNe nihate pArShatena vai |
kauraveShu cha bhagneShu kuntIputro dhana~njayaH || 2||

dRRiShTvA sumahadAshcharyamAtmano vijayAvaham |
yadRRichChayAgataM vyAsaM paprachCha bharatarShabha || 3||

sa~NgrAme nighnataH shatrU~nsharaughairvimalairaham |
agrato lakShaye yAntaM puruShaM pAvakaprabham || 4||

jvalantaM shUlamudyamya yAM dishaM pratipadyate |
tasyAM dishi vishIryante shatravo me mahAmune || 5||

na padbhyAM spRRishate bhUmiM na cha shUlaM vimu~nchati |
shUlAchChUlasahasrANi niShpetustasya tejasA || 6||

tena bhagnAnarInsarvAnmadbhagnAnmanyate janaH |
tena dagdhAni sainyAni pRRiShThato.anudahAmyaham || 7||

bhagava.nstanmamAchakShva ko vai sa puruShottamaH |
shUlapANirmahAnkRRiShNa tejasA sUryasaMnibhaH || 8||

vyAsa uvAcha||

prajApatInAM prathamaM taijasaM puruShaM vibhum |
bhuvanaM bhUrbhuvaM devaM sarvalokeshvaraM prabhum || 9||

IshAnaM varadaM pArtha dRRiShTavAnasi sha~Nkaram |
taM gachCha sharaNaM devaM sarvAdiM bhuvaneshvaram || 10||

mahAdevaM mahAtmAnamIshAnaM jaTilaM shivam |
tryakShaM mahAbhujaM rudraM shikhinaM chIravAsasam || 11||

dAtAraM chaiva bhaktAnAM prasAdavihitAnvarAn || 11||

tasya te pArShadA divyA rUpairnAnAvidhaiH vibhoH |
vAmanA jaTilA muNDA hrasvagrIvA mahodarAH || 12||

mahAkAyA mahotsAhA mahAkarNAstathApare |
AnanairvikRRitaiH pAdaiH pArtha veShaishcha vaikRRitaiH || 13||

IdRRishaiH sa mahAdevaH pUjyamAno maheshvaraH |
sa shivastAta tejasvI prasAdAdyAti te.agrataH || 14||

tasminghore tadA pArtha sa~NgrAme lomaharShaNe || 14||

droNakarNakRRipairguptAM maheShvAsaiH prahAribhiH |
kastAM senAM tadA pArtha manasApi pradharShayet || 15||

RRite devAnmaheShvAsAdbahurUpAnmaheshvarAt || 15||

sthAtumutsahate kashchinna tasminnagrataH sthite |
na hi bhUtaM samaM tena triShu lokeShu vidyate || 16||

gandhenApi hi sa~NgrAme tasya kruddhasya shatravaH |
visa~nj~nA hatabhUyiShThA vepanti cha patanti cha || 17||

tasmai namastu kurvanto devAstiShThanti vai divi |
ye chAnye mAnavA loke ye cha svargajito narAH || 18||

ye bhaktA varadaM devaM shivaM rudramumApatim |
iha loke sukhaM prApya te yAnti paramAM gatim || 19||

namaskuruShva kaunteya tasmai shAntAya vai sadA |
rudrAya shitikaNThAya kaniShThAya suvarchase || 20||

kapardine karAlAya haryakShNe varadAya cha |
yAmyAyAvyaktakeshAya sadvRRitte sha~NkarAya cha || 21||

kAmyAya harinetrAya sthANave puruShAya cha |
harikeshAya muNDAya kRRishAyottaraNAya cha || 22||

bhAskarAya sutIrthAya devadevAya raMhase |
bahurUpAya sharvAya priyAya priyavAsase || 23||

uShNIShiNe suvaktrAya sahasrAkShAya mIDhuShe |
girishAya prashAntAya pataye chIravAsase || 24||

hiraNyabAhave chaiva ugrAya pataye dishAm |
parjanyapataye chaiva bhUtAnAM pataye namaH || 25||

vRRikShANAM pataye chaiva apAM cha pataye tathA |
vRRikShairAvRRitakAyAya senAnye madhyamAya cha || 26||

sruvahastAya devAya dhanvine bhArgavAya cha |
bahurUpAya vishvasya pataye chIravAsase || 27||

sahasrashirase chaiva sahasranayanAya cha |
sahasrabAhave chaiva sahasracharaNAya cha || 28||

sharaNaM prApya kaunteya varadaM bhuvaneshvaram |
umApatiM virUpAkShaM dakShayaj~nanibarhaNam || 29||

prajAnAM patimavyagraM bhUtAnAM patimavyayam || 29||

kapardinaM vRRiShAvartaM vRRiShanAbhaM vRRiShadhvajam |
vRRiShadarpaM vRRiShapatiM vRRiShashRRi~NgaM vRRiSharShabham || 30||

vRRiShA~NkaM vRRiShabhodAraM vRRiShabhaM vRRiShabhekShaNam |
vRRiShAyudhaM vRRiShasharaM vRRiShabhUtaM maheshvaram || 31||

mahodaraM mahAkAyaM dvIpicharmanivAsinam |
lokeshaM varadaM muNDaM brahmaNyaM brAhmaNapriyam || 32||

trishUlapANiM varadaM khaDgacharmadharaM prabhum |
pinAkinaM khaNDaparashuM lokAnAM patimIshvaram || 33||

prapadye sharaNaM devaM sharaNyaM chIravAsasam || 33||

namastasmai sureshAya yasya vaishravaNaH sakhA |
suvAsase namo nityaM suvratAya sudhanvine || 34||

sruvahastAya devAya sukhadhanvAya dhanvine |
dhanvantarAya dhanuShe dhanvAchAryAya dhanvine || 35||

ugrAyudhAya devAya namaH suravarAya cha |
namo.astu bahurUpAya namashcha bahudhanvine || 36||

namo.astu sthANave nityaM suvratAya sudhanvine |
namo.astu tripuraghnAya bhagaghnAya cha vai namaH || 37||

vanaspatInAM pataye narANAM pataye namaH |
apAM cha pataye nityaM yaj~nAnAM pataye namaH || 38||

pUShNo dantavinAshAya tryakShAya varadAya cha |
nIlakaNThAya pi~NgAya svarNakeshAya vai namaH || 39||

karmANi chaiva divyAni mahAdevasya dhImataH |
tAni te kIrtayiShyAmi yathApraj~naM yathAshrutam || 40||

na surA nAsurA loke na gandharvA na rAkShasAH |
sukhamedhanti kupite tasminnapi guhAgatAH || 41||

vivyAdha kupito yaj~naM nirbhayastu bhavastadA |
dhanuShA bANamutsRRijya saghoShaM vinanAda cha || 42||

te na sharma kutaH shAntiM lebhire sma surAstadA |
vidrute sahasA yaj~ne kupite cha maheshvare || 43||

tena jyAtalaghoSheNa sarve lokAH samAkulAH |
babhUvurvashagAH pArtha nipetushcha surAsurAH || 44||

ApashchukShubhire sarvAshchakampe cha vasundharA |
parvatAshcha vyashIryanta disho nAgAshcha mohitAH || 45||

andhAshcha tamasA lokA na prakAshanta sa.nvRRitAH |
jaghnivAnsaha sUryeNa sarveShAM jyotiShAM prabhAH || 46||

chukrushurbhayabhItAshcha shAntiM chakrustathaiva cha |
RRiShayaH sarvabhUtAnAmAtmanashcha sukhaiShiNaH || 47||

pUShANamabhyadravata sha~NkaraH prahasanniva |
puroDAshaM bhakShayato dashanAnvai vyashAtayat || 48||

tato nishchakramurdevA vepamAnA natAH sma tam |
punashcha sa.ndadhe dIptaM devAnAM nishitaM sharam || 49||

rudrasya yaj~nabhAgaM cha vishiShTaM te nvakalpayan |
bhayena tridashA rAja~nsharaNaM cha prapedire || 50||

tena chaivAtikopena sa yaj~naH sandhitastadA |
yattAshchApi surA AsanyattAshchAdyApi taM prati || 51||

asurANAM purANyAsa.nstrINi vIryavatAM divi |
AyasaM rAjataM chaiva sauvarNamaparaM mahat || 52||

AyasaM tArakAkShasya kamalAkShasya rAjatam |
sauvarNaM paramaM hyAsIdvidyunmAlina eva cha || 53||

na shaktastAni maghavAnbhettuM sarvAyudhairapi |
atha sarve.amarA rudraM jagmuH sharaNamarditAH || 54||

te tamUchurmahAtmAnaM sarve devAH savAsavAH |
rudra raudrA bhaviShyanti pashavaH sarvakarmasu || 55||

nipAtayiShyase chainAnasurAnbhuvaneshvara || 55||

sa tathoktastathetyuktvA devAnAM hitakAmyayA |
atiShThatsthANubhUtaH sa sahasraM parivatsarAn || 56||

yadA trINi sametAni antarikShe purANi vai |
triparvaNA trishalyena tena tAni bibheda saH || 57||

purANi na cha taM shekurdAnavAH prativIkShitum |
sharaM kAlAgnisa.nyuktaM viShNusomasamAyutam || 58||

bAlama~NkagataM kRRitvA svayaM pa~nchashikhaM punaH |
umA jij~nAsamAnA vai ko.ayamityabravItsurAn || 59||

bAhuM savajraM shakrasya kruddhasyAstambhayatprabhuH |
sa eSha bhagavAndevaH sarvalokeshvaraH prabhuH || 60||

na sambubudhire chainaM devAstaM bhuvaneshvaram |
saprajApatayaH sarve bAlArkasadRRishaprabham || 61||

athAbhyetya tato brahmA dRRiShTvA cha sa maheshvaram |
ayaM shreShTha iti j~nAtvA vavande taM pitAmahaH || 62||

tataH prasAdayAmAsurumAM rudraM cha te surAH |
abhavachcha punarbAhuryathAprakRRiti vajriNaH || 63||

teShAM prasanno bhagavAnsapatnIko vRRiShadhvajaH |
devAnAM tridashashreShTho dakShayaj~navinAshanaH || 64||

sa vai rudraH sa cha shivaH so.agniH sharvaH sa sarvavit |
sa chendrashchaiva vAyushcha so.ashvinau sa cha vidyutaH || 65||

sa bhavaH sa cha parjanyo mahAdevaH sa chAnaghaH |
sa chandramAH sa cheshAnaH sa sUryo varuNashcha saH || 66||

sa kAlaH so.antako mRRityuH sa yamo rAtryahAni cha |
mAsArdhamAsA RRitavaH sandhye sa.nvatsarashcha saH || 67||

sa cha dhAtA vidhAtA cha vishvAtmA vishvakarmakRRit |
sarvAsAM devatAnAM cha dhArayatyavapurvapuH || 68||

sarvairdevaiH stuto devaH saikadhA bahudhA cha saH |
shatadhA sahasradhA chaiva tathA shatasahasradhA || 69||

IdRRishaH sa mahAdevo bhUyashcha bhagavAnajaH |
na hi sarve mayA shakyA vaktuM bhagavato guNAH || 70||

sarvairgrahairgRRihItAnvai sarvapApasamanvitAn |
sa mochayati suprItaH sharaNyaH sharaNAgatAn || 71||

AyurArogyamaishvaryaM vittaM kAmA.nshcha puShkalAn |
sa dadAti manuShyebhyaH sa chaivAkShipate punaH || 72||

sendrAdiShu cha deveShu tasya chaishvaryamuchyate |
sa chaiva vyAhRRite loke manuShyANAM shubhAshubhe || 73||

aishvaryAchchaiva kAmAnAmIshvaraH punaruchyate |
maheshvarashcha bhUtAnAM mahatAmIshvarashcha saH || 74||

bahubhirbahudhA rUpairvishvaM vyApnoti vai jagat |
asya devasya yadvaktraM samudre tadatiShThata || 75||

eSha chaiva shmashAneShu devo vasati nityashaH |
yajantyenaM janAstatra vIrasthAna itIshvaram || 76||

asya dIptAni rUpANi ghorANi cha bahUni cha |
loke yAnyasya kurvanti manuShyAH pravadanti cha || 77||

nAmadheyAni lokeShu bahUnyatra yathArthavat |
niruchyante mahattvAchcha vibhutvAtkarmabhistathA || 78||

vede chAsya samAmnAtaM shatarudrIyamuttamam |
nAmnA chAnantarudreti upasthAnaM mahAtmanaH || 79||

sa kAmAnAM prabhurdevo ye divyA ye cha mAnuShAH |
sa vibhuH sa prabhurdevo vishvaM vyApnuvate mahat || 80||

jyeShThaM bhUtaM vadantyenaM brAhmaNA munayastathA |
prathamo hyeSha devAnAM mukhAdasyAnalo.abhavat || 81||

sarvathA yatpashUnpAti taishcha yadramate punaH |
teShAmadhipatiryachcha tasmAtpashupatiH smRRitaH || 82||

nityena brahmacharyeNa li~Ngamasya yadA sthitam |
mahayanti cha lokAshcha maheshvara iti smRRitaH || 83||

RRiShayashchaiva devAshcha gandharvApsarasastathA |
li~NgamasyArchayanti sma tachchApyUrdhvaM samAsthitam || 84||

pUjyamAne tatastasminmodate sa maheshvaraH |
sukhI prItashcha bhavati prahRRiShTashchaiva sha~NkaraH || 85||

yadasya bahudhA rUpaM bhUtabhavyabhavatsthitam |
sthAvaraM ja~NgamaM chaiva bahurUpastataH smRRitaH || 86||

ekAkSho jAjvalannAste sarvatokShimayo.api vA |
krodhAdyashchAvishallokA.nstasmAchCharva iti smRRitaH || 87||

dhUmraM rUpaM cha yattasya dhUrjaTistena uchyate |
vishve devAshcha yattasminvishvarUpastataH smRRitaH || 88||

tisro devIryadA chaiva bhajate bhuvaneshvaraH |
dyAmapaH pRRithivIM chaiva tryambakashcha tataH smRRitaH || 89||

samedhayati yannityaM sarvArthAnsarvakarmasu |
shivamichChanmanuShyANAM tasmAdesha shivaH smRRitaH || 90||

sahasrAkSho.ayutAkSho vA sarvatokShimayo.api vA |
yachcha vishvaM mahatpAti mahAdevastataH smRRitaH || 91||

dahatyUrdhvaM sthito yachcha prANotpattisthitashcha yat |
sthitali~Ngashcha yannityaM tasmAtsthANuriti smRRitaH || 92||

viShamasthaH sharIreShu samashcha prANinAmiha |
sa vAyurviShamastheShu prANApAnasharIriShu || 93||

pUjayedvigrahaM yastu li~NgaM vApi samarchayet |
li~NgaM pUjayitA nityaM mahatIM shriyamashnute || 94||

UrubhyAmardhamAgneyaM somArdhaM cha shivA tanuH |
Atmano.ardhaM cha tasyAgniH somo.ardhaM punaruchyate || 95||

taijasI mahatI dIptA devebhyashcha shivA tanuH |
bhAsvatI mAnuSheShvasya tanurghorAgniruchyate || 96||

brahmacharyaM charatyeSha shivA yAsya tanustayA |
yAsya ghoratarA mUrtiH sarvAnatti tayeshvaraH || 97||

yannirdahati yattIkShNo yadugro yatpratApavAn |
mA.nsashoNitamajjAdo yattato rudra uchyate || 98||

eSha devo mahAdevo yo.asau pArtha tavAgrataH |
sa~NgrAme shAtravAnnighna.nstvayA dRRiShTaH pinAkadhRRik || 99||

eSha vai bhagavAndevaH sa~NgrAme yAti te.agrataH |
yena dattAni te.astrANi yaistvayA dAnavA hatAH || 100||

dhanyaM yashasyamAyuShyaM puNyaM vedaishcha sa~nj~nitam |
devadevasya te pArtha vyAkhyAtaM shatarudriyam || 101||

sarvArthasAdhakaM puNyaM sarvakilbiShanAshanam |
sarvapApaprashamanaM sarvaduHkhabhayApaham || 102||

chaturvidhamidaM stotraM yaH shRRiNoti naraH sadA |
vijitya sarvA~nshatrUnsa rudraloke mahIyate || 103||

charitaM mahAtmano divyaM sA~NgrAmikamidaM shubham |
paThanvai shatarudrIyaM shRRiNva.nshcha satatotthitaH || 104||

bhakto vishveshvaraM devaM mAnuSheShu tu yaH sadA |
varAnsa kAmA.Nllabhate prasanne tryambake naraH || 105||

gachCha yudhyasva kaunteya na tavAsti parAjayaH |
yasya mantrI cha goptA cha pArshvataste janArdanaH || 106||

sa~njaya uvAcha||

evamuktvArjunaM sa~Nkhye parAsharasutastadA |
jagAma bharatashreShTha yathAgatamari.ndama || 107||

\medskip
##

\hrule

Mahabharata Critical Edition Only for Personal Studies
Encoding: ISCII
Electronic text (C) Bhandarkar Oriental Research Institute,
Pune, India, 1999

http://bombay.indology.info/mahabharata/statement.html
for further details


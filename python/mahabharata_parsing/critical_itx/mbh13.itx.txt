%@@1
% File name             : mbh13.itx
%--------------------------------------------
% Text title            : 13 mahAbhArate anushAsanaparva.n
% Author                : Veda Vyasa
% Language              : sanskrit
% Subject               : religion
% Description/comments  : Access available at Prof John Smith's site 
% http://bombay.indology.info/mahabharata/statement.html
% Transliterated by     : Prof. Tokunaga
% Proofread by          : Team at Bhandarkar Oriental Research Institute (BORI), Tokunaga
% Latest update         : September 16, 2013
% Send corrections to   : sanskrit@cheerful.com
%
% Special Instructions  : i1h.hdr,ijag.inc,itrans.sty,multicol.sty,iarticle.sty
% Transliteration scheme: ITRANS 5.3
% Site access           : http://sanskritdocuments.org/
%-----------------------------------------------------
% The text is prepared by volunteers and is to be used for personal study
% and research.  The file is not to be copied or reposted for promotion of 
% any website or individuals or for commercial purpose without permission.
%        Please help to maintain respect for volunteer spirit.
%@@1
%--------------------------------------------------------

\engtitle{.. 13 Mahabharata - Anushasanaparva ..}##
\itxtitle{.. 13 mahAbhArate anushAsanaparvam ..}##\endtitles ##

              dAnadharmaparva
              mRRityugautamyAdisa.nvAdaH
                  1
\medskip

yudhiShThira uvAcha||

shamo bahuvidhAkAraH sUkShma uktaH pitAmaha |
na cha me hRRidaye shAntirasti kRRitvedamIdRRisham || 1||

asminnarthe bahuvidhA shAntiruktA tvayAnagha |
svakRRite kA nu shAntiH syAchChamAdbahuvidhAdapi || 2||

sharAchitasharIraM hi tIvravraNamudIkShya cha |
shamaM nopalabhe vIra duShkRRitAnyeva chintayan || 3||

rudhireNAvasiktA~NgaM prasravantaM yathAchalam |
tvAM dRRiShTvA puruShavyAghra sIde varShAsvivAmbujam || 4||

ataH kaShTataraM kiM nu matkRRite yatpitAmahaH |
imAmavasthAM gamitaH pratyamitrai raNAjire || 5||

tathaivAnye nRRipatayaH sahaputrAH sabAndhavAH || 5||

vayaM hi dhArtarAShTrAshcha kAlamanyuvashAnugAH |
kRRitvedaM ninditaM karma prApsyAmaH kAM gatiM nRRipa || 6||

ahaM tava hyantakaraH suhRRidvadhakarastathA |
na shAntimadhigachChAmi pashya.nstvAM duHkhitaM kShitau || 7||

bhIShma uvAcha||

paratantraM kathaM hetumAtmAnamanupashyasi |
karmaNyasminmahAbhAga sUkShmaM hyetadatIndriyam || 8||

atrApyudAharantImamitihAsaM purAtanam |
sa.nvAdaM mRRityugautamyoH kAlalubdhakapannagaiH || 9||

gautamI nAma kaunteya sthavirA shamasa.nyutA |
sarpeNa daShTaM svaM putramapashyadgatachetanam || 10||

atha taM snAyupAshena baddhvA sarpamamarShitaH |
lubdhako.arjunako nAma gautamyAH samupAnayat || 11||

tAM chAbravIdayaM te sa putrahA pannagAdhamaH |
brUhi kShipraM mahAbhAge vadhyatAM kena hetunA || 12||

agnau prakShipyatAmeSha chChidyatAM khaNDasho.api vA |
na hyayaM bAlahA pApashchiraM jIvitumarhati || 13||

gautamyuvAcha||

visRRijainamabuddhistvaM na vadhyo.arjunaka tvayA |
ko hyAtmAnaM guruM kuryAtprAptavye sati chintayan || 14||

plavante dharmalaghavo loke.ambhasi yathA plavAH |
majjanti pApaguravaH shastraM skannamivodake || 15||

na chAmRRityurbhavitA vai hate.asmi nko vAtyayaH syAdahate.asmi~njanasya |
asyotsarge prANayuktasya janto rmRRityorlokaM ko nu gachChedanantam || 16||

lubdhaka uvAcha||

jAnAmyevaM neha guNAguNaj~nAH  sarve niyuktA guravo vai bhavanti |
svasthasyaite tUpadeshA bhavanti  tasmAtkShudraM sarpamenaM haniShye || 17||

samIpsantaH kAlayogaM tyajanti  sadyaH shuchaM tvarthavidastyajanti |
shreyaH kShayaH shochatAM nityasho hi  tasmAttyAjyaM jahi shokaM hate.asmin || 18||

gautamyuvAcha||

na chaivArtirvidyate.asmadvidhAnAM  dharmArAmaH satataM sajjano hi |
nityAyasto bAlajano na chAsti  dharmo hyeSha prabhavAmyasya nAham || 19||

na brAhmaNAnAM kopo.asti kutaH kopAchcha yAtanA |
mArdavAtkShamyatAM sAdho muchyatAmeSha pannagaH || 20||

lubdhaka uvAcha||

hatvA lAbhaH shreya evAvyayaM syA tsadyo lAbho balavadbhiH prashastaH |
kAlAllAbho yastu sadyo bhaveta  hate shreyaH kutsite tvIdRRishe syAt || 21||

gautamyuvAcha||

kArthaprAptirgRRihya shatruM nihatya  kA vA shAntiH prApya shatruM namuktvA |
kasmAtsaumya bhujage na kShameyaM  mokShaM vA kiM kAraNaM nAsya kuryAm || 22||

lubdhaka uvAcha||

asmAdekasmAdbahavo rakShitavyA  naiko bahubhyo gautami rakShitavyaH |
kRRitAgasaM dharmavidastyajanti  sarIsRRipaM pApamimaM jahi tvam || 23||

gautamyuvAcha||

nAsminhate pannage putrako me  samprApsyate lubdhaka jIvitaM vai |
guNaM chAnyaM nAsya vadhe prapashye  tasmAtsarpaM lubdhaka mu~ncha jIvam || 24||

lubdhaka uvAcha||

vRRitraM hatvA devarATshreShThabhAgvai  yaj~naM hatvA bhAgamavApa chaiva |
shUlI devo devavRRittaM kuru tvaM  kShipraM sarpaM jahi mA bhUdvisha~NkA || 25||

bhIShma uvAcha||

asakRRitprochyamAnApi gautamI bhujagaM prati |
lubdhakena mahAbhAgA pApe naivAkaronmatim || 26||

IShaduchChvasamAnastu kRRichChrAtsa.nstabhya pannagaH |
utsasarja giraM mandAM mAnuShIM pAshapIDitaH || 27||

ko nvarjunaka doSho.atra vidyate mama bAlisha |
asvatantraM hi mAM mRRityurvivashaM yadachUchudat || 28||

tasyAyaM vachanAddaShTo na kopena na kAmyayA |
tasya tatkilbiShaM lubdha vidyate yadi kilbiSham || 29||

lubdhaka uvAcha||

yadyanyavashagenedaM kRRitaM te pannagAshubham |
kAraNaM vai tvamapyatra tasmAttvamapi kilbiShI || 30||

mRRitpAtrasya kriyAyAM hi daNDachakrAdayo yathA |
kAraNatve prakalpyante tathA tvamapi pannaga || 31||

kilbiShI chApi me vadhyaH kilbiShI chAsi pannaga |
AtmAnaM kAraNaM hyatra tvamAkhyAsi bhuja~Ngama || 32||

sarpa uvAcha||

sarva ete hyasvavashA daNDachakrAdayo yathA |
tathAhamapi tasmAnme naiSha heturmatastava || 33||

atha vA matametatte te.apyanyonyaprayojakAH |
kAryakAraNasa.ndeho bhavatyanyonyachodanAt || 34||

evaM sati na doSho me nAsmi vadhyo na kilbiShI |
kilbiShaM samavAye syAnmanyase yadi kilbiSham || 35||

lubdhaka uvAcha||

kAraNaM yadi na syAdvai na kartA syAstvamapyuta |
vinAshe kAraNaM tvaM cha tasmAdvadhyo.asi me mataH || 36||

asatyapi kRRite kArye neha pannaga lipyate |
tasmAnnAtraiva hetuH syAdvadhyaH kiM bahu bhAShase || 37||

sarpa uvAcha||

kAryAbhAve kriyA na syAtsatyasatyapi kAraNe |
tasmAttvamasminhetau me vAchyo heturvisheShataH || 38||

yadyahaM kAraNatvena mato lubdhaka tattvataH |
anyaH prayoge syAdatra kilbiShI jantunAshane || 39||

lubdhaka uvAcha||

vadhyastvaM mama durbuddhe bAlaghAtI nRRisha.nsakRRit |
bhAShase kiM bahu punarvadhyaH sanpannagAdhama || 40||

sarpa uvAcha||

yathA havIMShi juhvAnA makhe vai lubdhakartvijaH |
na phalaM prApnuvantyatra paraloke tathA hyaham || 41||

bhIShma uvAcha||

tathA bruvati tasmi.nstu pannage mRRityuchodite |
AjagAma tato mRRityuH pannagaM chAbravIdidam || 42||

kAlenAhaM praNuditaH pannaga tvAmachUchudam |
vinAshaheturnAsya tvamahaM vA prANinaH shishoH || 43||

yathA vAyurjaladharAnvikarShati tatastataH |
tadvajjaladavatsarpa kAlasyAhaM vashAnugaH || 44||

sAttvikA rAjasAshchaiva tAmasA ye cha kechana |
bhAvAH kAlAtmakAH sarve pravartante hi jantuShu || 45||

ja~NgamAH sthAvarAshchaiva divi vA yadi vA bhuvi |
sarve kAlAtmakAH sarpa kAlAtmakamidaM jagat || 46||

pravRRittayashcha yA loke tathaiva cha nivRRittayaH |
tAsAM vikRRitayo yAshcha sarvaM kAlAtmakaM smRRitam || 47||

AdityashchandramA viShNurApo vAyuH shatakratuH |
agniH khaM pRRithivI mitra oShadhyo vasavastathA || 48||

saritaH sAgarAshchaiva bhAvAbhAvau cha pannaga |
sarve kAlena sRRijyante hriyante cha tathA punaH || 49||

evaM j~nAtvA kathaM mAM tvaM sadoShaM sarpa manyase |
atha chaiva~Ngate doSho mayi tvamapi doShavAn || 50||

sarpa uvAcha||

nirdoShaM doShavantaM vA na tvA mRRityo bravImyaham |
tvayAhaM chodita iti bravImyetAvadeva tu || 51||

yadi kAle tu doSho.asti yadi tatrApi neShyate |
doSho naiva parIkShyo me na hyatrAdhikRRitA vayam || 52||

nirmokShastvasya doShasya mayA kAryo yathA tathA |
mRRityo vidoShaH syAmeva yathA tanme prayojanam || 53||

bhIShma uvAcha||

sarpo.athArjunakaM prAha shrutaM te mRRityubhAShitam |
nAnAgasaM mAM pAshena santApayitumarhasi || 54||

lubdhaka uvAcha||

mRRityoH shrutaM me vachanaM tava chaiva bhuja~Ngama |
naiva tAvadvidoShatvaM bhavati tvayi pannaga || 55||

mRRityustvaM chaiva heturhi jantorasya vinAshane |
ubhayaM kAraNaM manye na kAraNamakAraNam || 56||

dhi~NmRRityuM cha durAtmAnaM krUraM duHkhakaraM satAm |
tvAM chaivAhaM vadhiShyAmi pApaM pApasya kAraNam || 57||

mRRityuruvAcha||

vivashau kAlavashagAvAvAM taddiShTakAriNau |
nAvAM doSheNa gantavyau yadi samyakprapashyasi || 58||

lubdhaka uvAcha||

yuvAmubhau kAlavashau yadi vai mRRityupannagau |
harShakrodhau kathaM syAtAmetadichChAmi veditum || 59||

mRRityuruvAcha||

yAH kAshchidiha cheShTAH syuH sarvAH kAlaprachoditAH |
pUrvamevaitaduktaM hi mayA lubdhaka kAlataH || 60||

tasmAdubhau kAlavashAvAvAM taddiShTakAriNau |
nAvAM doSheNa gantavyau tvayA lubdhaka karhichit || 61||

bhIShma uvAcha||

athopagamya kAlastu tasmindharmArthasa.nshaye |
abravItpannagaM mRRityuM lubdhamarjunakaM cha tam || 62||

kAla uvAcha||

naivAhaM nApyayaM mRRityurnAyaM lubdhaka pannagaH |
kilbiShI jantumaraNe na vayaM hi prayojakAH || 63||

akarodyadayaM karma tanno.arjunaka chodakam |
praNAshaheturnAnyo.asya vadhyate.ayaM svakarmaNA || 64||

yadanena kRRitaM karma tenAyaM nidhanaM gataH |
vinAshahetuH karmAsya sarve karmavashA vayam || 65||

karmadAyAdavA.NllokaH karmasambandhalakShaNaH |
karmANi chodayantIha yathAnyonyaM tathA vayam || 66||

yathA mRRitpiNDataH kartA kurute yadyadichChati |
evamAtmakRRitaM karma mAnavaH pratipadyate || 67||

yathA ChAyAtapau nityaM susambaddhau nirantaram |
tathA karma cha kartA cha sambaddhAvAtmakarmabhiH || 68||

evaM nAhaM na vai mRRityurna sarpo na tathA bhavAn |
na cheyaM brAhmaNI vRRiddhA shishurevAtra kAraNam || 69||

tasmi.nstathA bruvANe tu brAhmaNI gautamI nRRipa |
svakarmapratyayA.NllokAnmatvArjunakamabravIt || 70||

naiva kAlo na bhujago na mRRityuriha kAraNam |
svakarmabhirayaM bAlaH kAlena nidhanaM gataH || 71||

mayA cha tatkRRitaM karma yenAyaM me mRRitaH sutaH |
yAtu kAlastathA mRRityurmu~nchArjunaka pannagam || 72||

bhIShma uvAcha||

tato yathAgataM jagmurmRRityuH kAlo.atha pannagaH |
abhUdviroSho.arjunako vishokA chaiva gautamI || 73||

etachChrutvA shamaM gachCha mA bhUshchintAparo nRRipa |
svakarmapratyayA.NllokA.nstrInviddhi manujarShabha || 74||

na tu tvayA kRRitaM pArtha nApi duryodhanena vai |
kAlena tatkRRitaM viddhi vihatA yena pArthivAH || 75||

vaishampAyana uvAcha||

ityetadvachanaM shrutvA babhUva vigatajvaraH |
yudhiShThiro mahAtejAH paprachChedaM cha dharmavit || 76||

\hrule

\medskip
              sudarshanopAkhyAnam.h
                  2
\medskip

yudhiShThira uvAcha||

pitAmaha mahAprAj~na sarvashAstravishArada |
shrutaM me mahadAkhyAnamidaM matimatAM vara || 1||

bhUyastu shrotumichChAmi dharmArthasahitaM nRRipa |
kathyamAnaM tvayA ki~nchittanme vyAkhyAtumarhasi || 2||

kena mRRityurgRRihasthena dharmamAshritya nirjitaH |
ityetatsarvamAchakShva tattvena mama pArthiva || 3||

bhIShma uvAcha||

atrApyudAharantImamitihAsaM purAtanam |
yathA mRRityurgRRihasthena dharmamAshritya nirjitaH || 4||

manoH prajApate rAjannikShvAkurabhavatsutaH |
tasya putrashataM jaj~ne nRRipateH sUryavarchasaH || 5||

dashamastasya putrastu dashAshvo nAma bhArata |
mAhiShmatyAmabhUdrAjA dharmAtmA satyavikramaH || 6||

dashAshvasya sutastvAsIdrAjA paramadhArmikaH |
satye tapasi dAne cha yasya nityaM rataM manaH || 7||

madirAshva iti khyAtaH pRRithivyAM pRRithivIpatiH |
dhanurvede cha vede cha nirato yo.abhavatsadA || 8||

madirAshvasya putrastu dyutimAnnAma pArthivaH |
mahAbhAgo mahAtejA mahAsattvo mahAbalaH || 9||

putro dyutimatastvAsItsuvIro nAma pArthivaH |
dharmAtmA koshavA.nshchApi devarAja ivAparaH || 10||

suvIrasya tu putro.abhUtsarvasa~NgrAmadurjayaH |
durjayetyabhivikhyAtaH sarvashAstravishAradaH || 11||

durjayasyendravapuShaH putro.agnisadRRishadyutiH |
duryodhano nAma mahAnrAjAsIdrAjasattama || 12||

tasyendrasamavIryasya sa~NgrAmeShvanivartinaH |
viShayashcha prabhAvashcha tulyamevAbhyavartata || 13||

ratnairdhanaishcha pashubhiH sasyaishchApi pRRithagvidhaiH |
nagaraM viShayashchAsya pratipUrNaM tadAbhavat || 14||

na tasya viShaye chAbhUtkRRipaNo nApi durgataH |
vyAdhito vA kRRisho vApi tasminnAbhUnnaraH kvachit || 15||

sudakShiNo madhuravAganasUyurjitendriyaH |
dharmAtmA chAnRRisha.nsashcha vikrAnto.athAvikatthanaH || 16||

yajvA vadAnyo medhAvI brahmaNyaH satyasa~NgaraH |
na chAvamantA dAtA cha vedavedA~NgapAragaH || 17||

taM narmadA devanadI puNyA shItajalA shivA |
chakame puruShashreShThaM svena bhAvena bhArata || 18||

tasya jaj~ne tadA nadyAM kanyA rAjIvalochanA |
nAmnA sudarshanA rAjanrUpeNa cha sudarshanA || 19||

tAdRRigrUpA na nArIShu bhUtapUrvA yudhiShThira |
duryodhanasutA yAdRRigabhavadvaravarNinI || 20||

tAmagnishchakame sAkShAdrAjakanyAM sudarshanAm |
bhUtvA cha brAhmaNaH sAkShAdvarayAmAsa taM nRRipam || 21||

daridrashchAsavarNashcha mamAyamiti pArthivaH |
na ditsati sutAM tasmai tAM viprAya sudarshanAm || 22||

tato.asya vitate yaj~ne naShTo.abhUddhavyavAhanaH |
tato duryodhano rAjA vAkyamAhartvijastadA || 23||

duShkRRitaM mama kiM nu syAdbhavatAM vA dvijarShabhAH |
yena nAshaM jagAmAgniH kRRitaM kupuruSheShviva || 24||

na hyalpaM duShkRRitaM no.asti yenAgnirnAshamAgataH |
bhavatAM vAtha vA mahyaM tattvenaitadvimRRishyatAm || 25||

etadrAj~no vachaH shrutvA viprAste bharatarShabha |
niyatA vAgyatAshchaiva pAvakaM sharaNaM yayuH || 26||

tAndarshayAmAsa tadA bhagavAnhavyavAhanaH |
svaM rUpaM dIptimatkRRitvA sharadarkasamadyutiH || 27||

tato mahAtmA tAnAha dahano brAhmaNarShabhAn |
varayAmyAtmano.arthAya duryodhanasutAmiti || 28||

tataste kAlyamutthAya tasmai rAj~ne nyavedayan |
brAhmaNA vismitAH sarve yaduktaM chitrabhAnunA || 29||

tataH sa rAjA tachChrutvA vachanaM brahmavAdinAm |
avApya paramaM harShaM tatheti prAha buddhimAn || 30||

prAyAchata nRRipaH shulkaM bhagavantaM vibhAvasum |
nityaM sAMnidhyamiha te chitrabhAno bhavediti || 31||

tamAha bhagavAnagnirevamastviti pArthivam || 31||

tataH sAMnidhyamadhyApi mAhiShmatyAM vibhAvasoH |
dRRiShTaM hi sahadevena disho vijayatA tadA || 32||

tatastAM samala~NkRRitya kanyAmahatavAsasam |
dadau duryodhano rAjA pAvakAya mahAtmane || 33||

pratijagrAha chAgnistAM rAjaputrIM sudarshanAm |
vidhinA vedadRRiShTena vasordhArAmivAdhvare || 34||

tasyA rUpeNa shIlena kulena vapuShA shriyA |
abhavatprItimAnagnirgarbhaM tasyAM samAdadhe || 35||

tasyAM samabhavatputro nAmnAgneyaH sudarshanaH |
shishurevAdhyagAtsarvaM sa cha brahma sanAtanam || 36||

athaughavAnnAma nRRipo nRRigasyAsItpitAmahaH |
tasyApyoghavatI kanyA putrashchaugharatho.abhavat || 37||

tAmoghavAndadau tasmai svayamoghavatIM sutAm |
sudarshanAya viduShe bhAryArthe devarUpiNIm || 38||

sa gRRihasthAshramaratastayA saha sudarshanaH |
kurukShetre.avasadrAjannoghavatyA samanvitaH || 39||

gRRihasthashchAvajeShyAmi mRRityumityeva sa prabho |
pratij~nAmakaroddhImAndIptatejA vishAM pate || 40||

tAmathaughavatIM rAjansa pAvakasuto.abravIt |
atitheH pratikUlaM te na kartavyaM katha~nchana || 41||

yena yena cha tuShyeta nityameva tvayAtithiH |
apyAtmanaH pradAnena na te kAryA vichAraNA || 42||

etadvrataM mama sadA hRRidi samparivartate |
gRRihasthAnAM hi sushroNi nAtithervidyate param || 43||

pramANaM yadi vAmoru vachaste mama shobhane |
idaM vachanamavyagrA hRRidi tvaM dhArayeH sadA || 44||

niShkrAnte mayi kalyANi tathA saMnihite.anaghe |
nAtithiste.avamantavyaH pramANaM yadyahaM tava || 45||

tamabravIdoghavatI yatA mUrdhni kRRitA~njaliH |
na me tvadvachanAtki~nchidakartavyaM katha~nchana || 46||

jigIShamANaM tu gRRihe tadA mRRityuH sudarshanam |
pRRiShThato.anvagamadrAjanrandhrAnveShI tadA sadA || 47||

idhmArthaM tu gate tasminnagniputre sudarshane |
atithirbrAhmaNaH shrImA.nstAmAhaughavatIM tadA || 48||

AtithyaM dattamichChAmi tvayAdya varavarNini |
pramANaM yadi dharmaste gRRihasthAshramasaMmataH || 49||

ityuktA tena vipreNa rAjaputrI yashasvinI |
vidhinA pratijagrAha vedoktena vishAM pate || 50||

AsanaM chaiva pAdyaM cha tasmai dattvA dvijAtaye |
provAchaughavatI vipraM kenArthaH kiM dadAmi te || 51||

tAmabravIttato vipro rAjaputrIM sudarshanAm |
tvayA mamArthaH kalyANi nirvisha~Nke tadAchara || 52||

yadi pramANaM dharmaste gRRihasthAshramasaMmataH |
pradAnenAtmano rAj~ni kartumarhasi me priyam || 53||

tathA sa~nChandyamAno.anyairIpsitairnRRipakanyayA |
nAnyamAtmapradAnAtsa tasyA vavre varaM dvijaH || 54||

sA tu rAjasutA smRRitvA bharturvachanamAditaH |
tatheti lajjamAnA sA tamuvAcha dvijarShabham || 55||

tato rahaH sa viprarShiH sA chaivopavivesha ha |
sa.nsmRRitya bharturvachanaM gRRihasthAshramakA~NkShiNaH || 56||

athedhmAnsamupAdAya sa pAvakirupAgamat |
mRRityunA raudrabhAvena nityaM bandhurivAnvitaH || 57||

tatastvAshramamAgamya sa pAvakasutastadA |
tAmAjuhAvaughavatIM kvAsi yAteti chAsakRRit || 58||

tasmai prativachaH sA tu bhartre na pradadau tadA |
karAbhyAM tena vipreNa spRRiShTA bhartRRivratA satI || 59||

uchChiShTAsmIti manvAnA lajjitA bhartureva cha |
tUShNImbhUtAbhavatsAdhvI na chovAchAtha ki~nchana || 60||

atha tAM punarevedaM provAcha sa sudarshanaH |
kva sA sAdhvI kva sA yAtA garIyaH kimato mama || 61||

pativratA satyashIlA nityaM chaivArjave ratA |
kathaM na pratyudetyadya smayamAnA yathA purA || 62||

uTajasthastu taM vipraH pratyuvAcha sudarshanam |
atithiM viddhi samprAptaM pAvake brAhmaNaM cha mAm || 63||

anayA ChandyamAno.ahaM bhAryayA tava sattama |
taistairatithisatkArairArjave.asyA dRRiDhaM manaH || 64||

anena vidhinA seyaM mAmarchati shubhAnanA |
anurUpaM yadatrAdya tadbhavAnvaktumarhati || 65||

kUTamudgarahastastu mRRityustaM vai samanvayAt |
hInapratij~namatrainaM vadhiShyAmIti chintayan || 66||

sudarshanastu manasA karmaNA chakShuShA girA |
tyakterShyastyaktamanyushcha smayamAno.abravIdidam || 67||

surataM te.astu viprAgrya prItirhi paramA mama |
gRRihasthasya hi dharmo.agryaH samprAptAtithipUjanam || 68||

atithiH pUjito yasya gRRihasthasya tu gachChati |
nAnyastasmAtparo dharma iti prAhurmanIShiNaH || 69||

prANA hi mama dArAshcha yachchAnyadvidyate vasu |
atithibhyo mayA deyamiti me vratamAhitam || 70||

niHsa.ndigdhaM mayA vAkyametatte samudAhRRitam |
tenAhaM vipra satyena svayamAtmAnamAlabhe || 71||

pRRithivI vAyurAkAshamApo jyotishcha pa~nchamam |
buddhirAtmA manaH kAlo dishashchaiva guNA dasha || 72||

nityamete hi pashyanti dehinAM dehasa.nshritAH |
sukRRitaM duShkRRitaM chApi karma dharmabhRRitAM vara || 73||

yathaiShA nAnRRitA vANI mayAdya samudAhRRitA |
tena satyena mAM devAH pAlayantu dahantu vA || 74||

tato nAdaH samabhavaddikShu sarvAsu bhArata |
asakRRitsatyamityeva naitanmithyeti sarvashaH || 75||

uTajAttu tatastasmAnnishchakrAma sa vai dvijaH |
vapuShA khaM cha bhUmiM cha vyApya vAyurivodyataH || 76||

svareNa vipraH shaikSheNa trI.NllokAnanunAdayan |
uvAcha chainaM dharmaj~naM pUrvamAmantrya nAmataH || 77||

dharmo.ahamasmi bhadraM te jij~nAsArthaM tavAnagha |
prAptaH satyaM cha te j~nAtvA prItirme paramA tvayi || 78||

vijitashcha tvayA mRRityuryo.ayaM tvAmanugachChati |
randhrAnveShI tava sadA tvayA dhRRityA vashIkRRitaH || 79||

na chAsti shaktistrailokye kasyachitpuruShottama |
pativratAmimAM sAdhvIM tavodvIkShitumapyuta || 80||

rakShitA tvadguNaireShA pativrataguNaistathA |
adhRRiShyA yadiyaM brUyAttathA tannAnyathA bhavet || 81||

eShA hi tapasA svena sa.nyuktA brahmavAdinI |
pAvanArthaM cha lokasya sarichChreShThA bhaviShyati || 82||

ardhenaughavatI nAma tvAmardhenAnuyAsyati |
sharIreNa mahAbhAgA yogo hyasyA vashe sthitaH || 83||

anayA saha lokA.nshcha gantAsi tapasArjitAn |
yatra nAvRRittimabhyeti shAshvatA.nstAnsanAtanAn || 84||

anena chaiva dehena lokA.nstvamabhipatsyase |
nirjitashcha tvayA mRRityuraishvaryaM cha tavottamam || 85||

pa~ncha bhUtAnyatikrAntaH svavIryAchcha manobhavaH |
gRRihasthadharmeNAnena kAmakrodhau cha te jitau || 86||

sneho rAgashcha tandrI cha moho drohashcha kevalaH |
tava shushrUShayA rAjanrAjaputryA vinirjitAH || 87||

bhIShma uvAcha||

shuklAnAM tu sahasreNa vAjinAM rathamuttamam |
yuktaM pragRRihya bhagavAnvyavasAyo jagAma tam || 88||

mRRityurAtmA cha lokAshcha jitA bhUtAni pa~ncha cha |
buddhiH kAlo mano vyoma kAmakrodhau tathaiva cha || 89||

tasmAdgRRihAshramasthasya nAnyaddaivatamasti vai |
RRite.atithiM naravyAghra manasaitadvichAraya || 90||

atithiH pUjito yasya dhyAyate manasA shubham |
na tatkratushatenApi tulyamAhurmanIShiNaH || 91||

pAtraM tvatithimAsAdya shIlADhyaM yo na pUjayet |
sa dattvA sukRRitaM tasya kShapayeta hyanarchitaH || 92||

etatte kathitaM putra mayAkhyAnamanuttamam |
yathA hi vijito mRRityurgRRihasthena purAbhavat || 93||

dhanyaM yashasyamAyuShyamidamAkhyAnamuttamam |
bubhUShatAbhimantavyaM sarvadushcharitApaham || 94||

ya idaM kathayedvidvAnahanyahani bhArata |
sudarshanasya charitaM puNyA.NllokAnavApnuyAt || 95||

\hrule

\medskip
              vishvAmitropAkhyAnam.h
                  3
\medskip

yudhiShThira uvAcha||

brAhmaNyaM yadi duShprApaM tribhirvarNairnarAdhipa |
kathaM prAptaM mahArAja kShatriyeNa mahAtmanA || 1||

vishvAmitreNa dharmAtmanbrAhmaNatvaM nararShabha |
shrotumichChAmi tattvena tanme brUhi pitAmaha || 2||

tena hyamitavIryeNa vasiShThasya mahAtmanaH |
hataM putrashataM sadyastapasA prapitAmaha || 3||

yAtudhAnAshcha bahavo rAkShasAstigmatejasaH |
manyunAviShTadehena sRRiShTAH kAlAntakopamAH || 4||

mahAnkushikava.nshashcha brahmarShishatasa~NkulaH |
sthApito naraloke.asminvidvAnbrAhmaNasa.nstutaH || 5||

RRichIkasyAtmajashchaiva shunaHshepo mahAtapAH |
vimokShito mahAsatrAtpashutAmabhyupAgataH || 6||

harishchandrakratau devA.nstoShayitvAtmatejasA |
putratAmanusamprApto vishvAmitrasya dhImataH || 7||

nAbhivAdayate jyeShThaM devarAtaM narAdhipa |
putrAH pa~nchashatAshchApi shaptAH shvapachatAM gatAH || 8||

trisha~Nkurbandhusantyakta ikShvAkuH prItipUrvakam |
avAkShirA divaM nIto dakShiNAmAshrito disham || 9||

vishvAmitrasya vipulA nadI rAjarShisevitA |
kaushikIti shivA puNyA brahmarShigaNasevitA || 10||

tapovighnakarI chaiva pa~nchachUDA susaMmatA |
rambhA nAmApsarAH shApAdyasya shailatvamAgatA || 11||

tathaivAsya bhayAdbaddhvA vasiShThaH salile purA |
AtmAnaM majjayAmAsa vipAshaH punarutthitaH || 12||

tadAprabhRRiti puNyA hi vipAshAbhUnmahAnadI |
vikhyAtA karmaNA tena vasiShThasya mahAtmanaH || 13||

vAgbhishcha bhagavAnyena devasenAgragaH prabhuH |
stutaH prItamanAshchAsIchChApAchchainamamochayat || 14||

dhruvasyauttAnapAdasya brahmarShINAM tathaiva cha |
madhye jvalati yo nityamudIchImAshrito disham || 15||

tasyaitAni cha karmANi tathAnyAni cha kaurava |
kShatriyasyetyato jAtamidaM kautUhalaM mama || 16||

kimetaditi tattvena prabrUhi bharatarShabha |
dehAntaramanAsAdya kathaM sa brAhmaNo.abhavat || 17||

etattattvena me rAjansarvamAkhyAtumarhasi |
mata~Ngasya yathAtattvaM tathaivaitadbravIhi me || 18||

sthAne mata~Ngo brAhmaNyaM nAlabhadbharatarShabha |
chaNDAlayonau jAto hi kathaM brAhmaNyamApnuyAt || 19||

\hrule

\medskip
                  4
\medskip

bhIShma uvAcha||

shrUyatAM pArtha tattvena vishvAmitro yathA purA |
brAhmaNatvaM gatastAta brahmarShitvaM tathaiva cha || 1||

bharatasyAnvaye chaivAjamIDho nAma pArthivaH |
babhUva bharatashreShTha yajvA dharmabhRRitAM varaH || 2||

tasya putro mahAnAsIjjahnurnAma nareshvaraH |
duhitRRitvamanuprAptA ga~NgA yasya mahAtmanaH || 3||

tasyAtmajastulyaguNaH sindhudvIpo mahAyashAH |
sindhudvIpAchcha rAjarShirbalAkAshvo mahAbalaH || 4||

vallabhastasya tanayaH sAkShAddharma ivAparaH |
kushikastasya tanayaH sahasrAkShasamadyutiH || 5||

kushikasyAtmajaH shrImAngAdhirnAma janeshvaraH |
aputraH sa mahAbAhurvanavAsamudAvasat || 6||

kanyA jaj~ne sutA tasya vane nivasataH sataH |
nAmnA satyavatI nAma rUpeNApratimA bhuvi || 7||

tAM vavre bhArgavaH shrImA.nshchyavanasyAtmajaH prabhuH |
RRichIka iti vikhyAto vipule tapasi sthitaH || 8||

sa tAM na pradadau tasmai RRichIkAya mahAtmane |
daridra iti matvA vai gAdhiH shatrunibarhaNaH || 9||

pratyAkhyAya punaryAntamabravIdrAjasattamaH |
shulkaM pradIyatAM mahyaM tato vetsyasi me sutAm || 10||

RRichIka uvAcha||

kiM prayachChAmi rAjendra tubhyaM shulkamahaM nRRipa |
duhiturbrUhyasa.nsakto mAtrAbhUtte vichAraNA || 11||

gAdhiruvAcha||

chandrarashmiprakAshAnAM hayAnAM vAtaraMhasAm |
ekataH shyAmakarNAnAM sahasraM dehi bhArgava || 12||

bhIShma uvAcha||

tataH sa bhRRigushArdUlashchyavanasyAtmajaH prabhuH |
abravIdvaruNaM devamAdityaM patimambhasAm || 13||

ekataH shyAmakarNAnAM hayAnAM chandravarchasAm |
sahasraM vAtavegAnAM bhikShe tvAM devasattama || 14||

tatheti varuNo deva Adityo bhRRigusattamam |
uvAcha yatra te ChandastatrotthAsyanti vAjinaH || 15||

dhyAtamAtre RRichIkena hayAnAM chandravarchasAm |
ga~NgAjalAtsamuttasthau sahasraM vipulaujasAm || 16||

adUre kanyakubjasya ga~NgAyAstIramuttamam |
ashvatIrthaM tadadyApi mAnavAH parichakShate || 17||

tattadA gAdhaye tAta sahasraM vAjinAM shubham |
RRichIkaH pradadau prItaH shulkArthaM japatAM varaH || 18||

tataH sa vismito rAjA gAdhiH shApabhayena cha |
dadau tAM samala~NkRRitya kanyAM bhRRigusutAya vai || 19||

jagrAha pANiM vidhinA tasya brahmarShisattamaH |
sA cha taM patimAsAdya paraM harShamavApa ha || 20||

sa tutoSha cha viprarShistasyA vRRittena bhArata |
ChandayAmAsa chaivainAM vareNa varavarNinIm || 21||

mAtre tatsarvamAchakhyau sA kanyA rAjasattamam |
atha tAmabravInmAtA sutAM ki~nchidavA~NmukhIm || 22||

mamApi putri bhartA te prasAdaM kartumarhati |
apatyasya pradAnena samarthaH sa mahAtapAH || 23||

tataH sA tvaritaM gatvA tatsarvaM pratyavedayat |
mAtushchikIrShitaM rAjannRRichIkastAmathAbravIt || 24||

guNavantamapatyaM vai tvaM cha sA janayiShyathaH |
jananyAstava kalyANi mA bhUdvai praNayo.anyathA || 25||

tava chaiva guNashlAghI putra utpatsyate shubhe |
asmadva.nshakaraH shrImA.nstava bhrAtA cha va.nshakRRit || 26||

RRitusnAtA cha sAshvatthaM tvaM cha vRRikShamudumbaram |
pariShvajethAH kalyANi tata iShTamavApsyathaH || 27||

charudvayamidaM chaiva mantrapUtaM shuchismite |
tvaM cha sA chopayu~njIthAM tataH putrAvavApsyathaH || 28||

tataH satyavatI hRRiShTA mAtaraM pratyabhAShata |
yadRRichIkena kathitaM tachchAchakhyau charudvayam || 29||

tAmuvAcha tato mAtA sutAM satyavatIM tadA |
putri mUrdhnA prapannAyAH kuruShva vachanaM mama || 30||

bhartrA ya eSha dattaste charurmantrapuraskRRitaH |
etaM prayachCha mahyaM tvaM madIyaM tvaM gRRihANa cha || 31||

vyatyAsaM vRRikShayoshchApi karavAva shuchismite |
yadi pramANaM vachanaM mama mAturanindite || 32||

vyaktaM bhagavatA chAtra kRRitamevaM bhaviShyati |
tato me tvachcharau bhAvaH pAdape cha sumadhyame || 33||

kathaM vishiShTo bhrAtA te bhavedityeva chintaya || 33||

tathA cha kRRitavatyau te mAtA satyavatI cha sA |
atha garbhAvanuprApte ubhe te vai yudhiShThira || 34||

dRRiShTvA garbhamanuprAptAM bhAryAM sa cha mahAnRRiShiH |
uvAcha tAM satyavatIM durmanA bhRRigusattamaH || 35||

vyatyAsenopayuktaste charurvyaktaM bhaviShyati |
vyatyAsaH pAdape chApi suvyaktaM te kRRitaH shubhe || 36||

mayA hi vishvaM yadbrahma tvachcharau saMniveshitam |
kShatravIryaM cha sakalaM charau tasyA niveshitam || 37||

trilokavikhyAtaguNaM tvaM vipraM janayiShyasi |
sA cha kShatraM vishiShTaM vai tata etatkRRitaM mayA || 38||

vyatyAsastu kRRito yasmAttvayA mAtrA tathaiva cha |
tasmAtsA brAhmaNashreShThaM mAtA te janayiShyati || 39||

kShatriyaM tUgrakarmANaM tvaM bhadre janayiShyasi |
na hi te tatkRRitaM sAdhu mAtRRisnehena bhAmini || 40||

sA shrutvA shokasantaptA papAta varavarNinI |
bhUmau satyavatI rAja.nshChinneva ruchirA latA || 41||

pratilabhya cha sA sa~nj~nAM shirasA praNipatya cha |
uvAcha bhAryA bhartAraM gAdheyI brAhmaNarShabham || 42||

prasAdayantyAM bhAryAyAM mayi brahmavidAM vara |
prasAdaM kuru viprarShe na me syAtkShatriyaH sutaH || 43||

kAmaM mamograkarmA vai pautro bhavitumarhati |
na tu me syAtsuto brahmanneSha me dIyatAM varaH || 44||

evamastviti hovAcha svAM bhAryAM sumahAtapAH |
tataH sA janayAmAsa jamadagniM sutaM shubham || 45||

vishvAmitraM chAjanayadgAdherbhAryA yashasvinI |
RRiSheH prabhAvAdrAjendra brahmarShiM brahmavAdinam || 46||

tato brAhmaNatAM yAto vishvAmitro mahAtapAH |
kShatriyaH so.apyatha tathA brahmava.nshasya kArakaH || 47||

tasya putrA mahAtmAno brahmava.nshavivardhanAH |
tapasvino brahmavido gotrakartAra eva cha || 48||

madhuchChandashcha bhagavAndevarAtashcha vIryavAn |
akShINashcha shakuntashcha babhruH kAlapathastathA || 49||

yAj~navalkyashcha vikhyAtastathA sthUNo mahAvrataH |
ulUko yamadUtashcha tatharShiH saindhavAyanaH || 50||

karNaja~Nghashcha bhagavAngAlavashcha mahAnRRiShiH |
RRiShirvajrastathAkhyAtaH shAla~NkAyana eva cha || 51||

lAlATyo nAradashchaiva tathA kUrchamukhaH smRRitaH |
vAdulirmusalashchaiva rakShogrIvastathaiva cha || 52||

a~Nghriko naikabhRRichchaiva shilAyUpaH sitaH shuchiH |
chakrako mArutantavyo vAtaghno.athAshvalAyanaH || 53||

shyAmAyano.atha gArgyashcha jAbAliH sushrutastathA |
kArIShiratha sa.nshrutyaH parapauravatantavaH || 54||

mahAnRRiShishcha kapilastatharShistArakAyanaH |
tathaiva chopagahanastatharShishchArjunAyanaH || 55||

mArgamitrirhiraNyAkSho ja~NghArirbabhruvAhanaH |
sUtirvibhUtiH sUtashcha sura~Ngashcha tathaiva hi || 56||

ArAddhirnAmayashchaiva chAmpeyojjayanau tathA |
navatanturbakanakhaH shayonaratireva cha || 57||

shayoruhashchArumatsyaH shirIShI chAtha gArdabhiH |
ujjayoniradApekShI nAradI cha mahAnRRiShiH || 58||

vishvAmitrAtmajAH sarve munayo brahmavAdinaH || 58||

tannaiSha kShatriyo rAjanvishvAmitro mahAtapAH |
RRichIkenAhitaM brahma parametadyudhiShThira || 59||

etatte sarvamAkhyAtaM tattvena bharatarShabha |
vishvAmitrasya vai janma somasUryAgnitejasaH || 60||

yatra yatra cha sa.ndeho bhUyaste rAjasattama |
tatra tatra cha mAM brUhi chChettAsmi tava sa.nshayAn || 61||

\hrule

\medskip
              shukravAsavasa.nvAdaH
                  5
\medskip

yudhiShThira uvAcha||

AnRRisha.nsasya dharmasya guNAnbhaktajanasya cha |
shrotumichChAmi kArtsnyena tanme brUhi pitAmaha || 1||

bhIShma uvAcha||

viShaye kAshirAjasya grAmAnniShkramya lubdhakaH |
saviShaM kANDamAdAya mRRigayAmAsa vai mRRigam || 2||

tatra chAmiShalubdhena lubdhakena mahAvane |
avidUre mRRigaM dRRiShTvA bANaH pratisamAhitaH || 3||

tena durvAritAstreNa nimittachapaleShuNA |
mahAnvanatarurviddho mRRigaM tatra jighA.nsatA || 4||

sa tIkShNaviShadigdhena shareNAtibalAtkRRitaH |
utsRRijya phalapatrANi pAdapaH shoShamAgataH || 5||

tasminvRRikShe tathAbhUte koTareShu chiroShitaH |
na jahAti shuko vAsaM tasya bhaktyA vanaspateH || 6||

niShprachAro nirAhAro glAnaH shithilavAgapi |
kRRitaj~naH saha vRRikSheNa dharmAtmA sa vyashuShyata || 7||

tamudAraM mahAsattvamatimAnuShacheShTitam |
samaduHkhasukhaM j~nAtvA vismitaH pAkashAsanaH || 8||

tatashchintAmupagataH shakraH kathamayaM dvijaH |
tiryagyonAvasambhAvyamAnRRisha.nsyaM samAsthitaH || 9||

atha vA nAtra chitraM hItyabhavadvAsavasya tu |
prANinAmiha sarveShAM sarvaM sarvatra dRRishyate || 10||

tato brAhmaNaveSheNa mAnuShaM rUpamAsthitaH |
avatIrya mahIM shakrastaM pakShiNamuvAcha ha || 11||

shuka bhoH pakShiNAM shreShTha dAkSheyI suprajAstvayA |
pRRichChe tvA shuShkametaM vai kasmAnna tyajasi drumam || 12||

atha pRRiShTaH shukaH prAha mUrdhnA samabhivAdya tam |
svAgataM devarAjAya vij~nAtastapasA mayA || 13||

tato dashashatAkSheNa sAdhu sAdhviti bhAShitam |
aho vij~nAnamityevaM tapasA pUjitastataH || 14||

tamevaM shubhakarmANaM shukaM paramadhArmikam |
vijAnannapi tAM prAptiM paprachCha balasUdanaH || 15||

niShpatramaphalaM shuShkamasharaNyaM patatriNAm |
kimarthaM sevase vRRikShaM yadA mahadidaM vanam || 16||

anye.api bahavo vRRikShAH patrasa~nChannakoTarAH |
shubhAH paryAptasa~nchArA vidyante.asminmahAvane || 17||

gatAyuShamasAmarthyaM kShINasAraM hatashriyam |
vimRRishya praj~nayA dhIra jahImaM hyasthiraM drumam || 18||

tadupashrutya dharmAtmA shukaH shakreNa bhAShitam |
sudIrghamabhiniHshvasya dIno vAkyamuvAcha ha || 19||

anatikramaNIyAni daivatAni shachIpate |
yatrAbhavastatra bhavastannibodha surAdhipa || 20||

asminnahaM drume jAtaH sAdhubhishcha guNairyutaH |
bAlabhAve cha sa~NguptaH shatrubhishcha na dharShitaH || 21||

kimanukroshavaiphalyamutpAdayasi me.anagha |
AnRRisha.nsye.anuraktasya bhaktasyAnugatasya cha || 22||

anukrosho hi sAdhUnAM sumahaddharmalakShaNam |
anukroshashcha sAdhUnAM sadA prItiM prayachChati || 23||

tvameva daivataiH sarvaiH pRRichChyase dharmasa.nshayAn |
atastvaM deva devAnAmAdhipatye pratiShThitaH || 24||

nArhasi tvaM sahasrAkSha tyAjayitveha bhaktitaH |
samarthamupajIvyemaM tyajeyaM kathamadya vai || 25||

tasya vAkyena saumyena harShitaH pAkashAsanaH |
shukaM provAcha dharmaj~namAnRRisha.nsyena toShitaH || 26||

varaM vRRiNIShveti tadA sa cha vavre varaM shukaH |
AnRRisha.nsyaparo nityaM tasya vRRikShasya sambhavam || 27||

viditvA cha dRRiDhAM shakrastAM shuke shIlasampadam |
prItaH kShipramatho vRRikShamamRRitenAvasiktavAn || 28||

tataH phalAni patrANi shAkhAshchApi manoramAH |
shukasya dRRiDhabhaktitvAchChrImattvaM chApa sa drumaH || 29||

shukashcha karmaNA tena AnRRisha.nsyakRRitena ha |
AyuSho.ante mahArAja prApa shakrasalokatAm || 30||

evameva manuShyendra bhaktimantaM samAshritaH |
sarvArthasiddhiM labhate shukaM prApya yathA drumaH || 31||

\hrule

\medskip
              daivapuruShakArabalAbalam.h
                  6
\medskip

yudhiShThira uvAcha||

pitAmaha mahAprAj~na sarvashAstravishArada |
daive puruShakAre cha kiM svichChreShThataraM bhavet || 1||

bhIShma uvAcha||

atrApyudAharantImamitihAsaM purAtanam |
vasiShThasya cha sa.nvAdaM brahmaNashcha yudhiShThira || 2||

daivamAnuShayoH kiM svitkarmaNoH shreShThamityuta |
purA vasiShTho bhagavAnpitAmahamapRRichChata || 3||

tataH padmodbhavo rAjandevadevaH pitAmahaH |
uvAcha madhuraM vAkyamarthavaddhetubhUShitam || 4||

nAbIjaM jAyate ki~nchinna bIjena vinA phalam |
bIjAdbIjaM prabhavati bIjAdeva phalaM smRRitam || 5||

yAdRRishaM vapate bIjaM kShetramAsAdya karShakaH |
sukRRite duShkRRite vApi tAdRRishaM labhate phalam || 6||

yathA bIjaM vinA kShetramuptaM bhavati niShphalam |
tathA puruShakAreNa vinA daivaM na sidhyati || 7||

kShetraM puruShakArastu daivaM bIjamudAhRRitam |
kShetrabIjasamAyogAttataH sasyaM samRRidhyate || 8||

karmaNaH phalanirvRRittiM svayamashnAti kArakaH |
pratyakShaM dRRishyate loke kRRitasyApyakRRitasya cha || 9||

shubhena karmaNA saukhyaM duHkhaM pApena karmaNA |
kRRitaM sarvatra labhate nAkRRitaM bhujyate kvachit || 10||

kRRitI sarvatra labhate pratiShThAM bhAgyavikShataH |
akRRitI labhate bhraShTaH kShate kShArAvasechanam || 11||

tapasA rUpasaubhAgyaM ratnAni vividhAni cha |
prApyate karmaNA sarvaM na daivAdakRRitAtmanA || 12||

tathA svargashcha bhogashcha niShThA yA cha manIShitA |
sarvaM puruShakAreNa kRRitenehopapadyate || 13||

jyotIMShi tridashA nAgA yakShAshchandrArkamArutAH |
sarve puruShakAreNa mAnuShyAddevatAM gatAH || 14||

artho vA mitravargo vA aishvaryaM vA kulAnvitam |
shrIshchApi durlabhA bhoktuM tathaivAkRRitakarmabhiH || 15||

shauchena labhate vipraH kShatriyo vikrameNa cha |
vaishyaH puruShakAreNa shUdraH shushrUShayA shriyam || 16||

nAdAtAraM bhajantyarthA na klIbaM nApi niShkriyam |
nAkarmashIlaM nAshUraM tathA naivAtapasvinam || 17||

yena lokAstrayaH sRRiShTA daityAH sarvAshcha devatAH |
sa eSha bhagavAnviShNuH samudre tapyate tapaH || 18||

svaM chetkarmaphalaM na syAtsarvamevAphalaM bhavet |
loko daivaM samAlambya udAsIno bhavenna tu || 19||

akRRitvA mAnuShaM karma yo daivamanuvartate |
vRRithA shrAmyati samprApya patiM klIbamivA~NganA || 20||

na tathA mAnuShe loke bhayamasti shubhAshubhe |
yathA tridashaloke hi bhayamalpena jAyate || 21||

kRRitaH puruShakArastu daivamevAnuvartate |
na daivamakRRite ki~nchitkasyachiddAtumarhati || 22||

yadA sthAnAnyanityAni dRRishyante daivateShvapi |
kathaM karma vinA daivaM sthAsyate sthApayiShyati || 23||

na daivatAni loke.asminvyApAraM yAnti kasyachit |
vyAsa~NgaM janayantyugramAtmAbhibhavasha~NkayA || 24||

RRiShINAM devatAnAM cha sadA bhavati vigrahaH |
kasya vAchA hyadaivaM syAdyato daivaM pravartate || 25||

kathaM chAsya samutpattiryathA daivaM pravartate |
evaM tridashaloke.api prApyante bahavashChalAH || 26||

Atmaiva hyAtmano bandhurAtmaiva ripurAtmanaH |
Atmaiva chAtmanaH sAkShI kRRitasyApyakRRitasya cha || 27||

kRRitaM cha vikRRitaM ki~nchitkRRite karmaNi sidhyati |
sukRRite duShkRRitaM karma na yathArthaM prapadyate || 28||

devAnAM sharaNaM puNyaM sarvaM puNyairavApyate |
puNyashIlaM naraM prApya kiM daivaM prakariShyati || 29||

purA yayAtirvibhraShTashchyAvitaH patitaH kShitau |
punarAropitaH svargaM dauhitraiH puNyakarmabhiH || 30||

purUravAshcha rAjarShirdvijairabhihitaH purA |
aila ityabhivikhyAtaH svargaM prApto mahIpatiH || 31||

ashvamedhAdibhiryaj~naiH satkRRitaH kosalAdhipaH |
maharShishApAtsaudAsaH puruShAdatvamAgataH || 32||

ashvatthAmA cha rAmashcha muniputrau dhanurdharau |
na gachChataH svargalokaM sukRRiteneha karmaNA || 33||

vasuryaj~nashatairiShTvA dvitIya iva vAsavaH |
mithyAbhidhAnenaikena rasAtalatalaM gataH || 34||

balirvairochanirbaddho dharmapAshena daivataiH |
viShNoH puruShakAreNa pAtAlashayanaH kRRitaH || 35||

shakrasyodasya charaNaM prasthito janamejayaH |
dvijastrINAM vadhaM kRRitvA kiM daivena na vAritaH || 36||

aj~nAnAdbrAhmaNaM hatvA spRRiShTo bAlavadhena cha |
vaishampAyanaviprarShiH kiM daivena nivAritaH || 37||

gopradAnena mithyA cha brAhmaNebhyo mahAmakhe |
purA nRRigashcha rAjarShiH kRRikalAsatvamAgataH || 38||

dhundhumArashcha rAjarShiH satreShveva jarAM gataH |
prItidAyaM parityajya suShvApa sa girivraje || 39||

pANDavAnAM hRRitaM rAjyaM dhArtarAShTrairmahAbalaiH |
punaH pratyAhRRitaM chaiva na daivAdbhujasa.nshrayAt || 40||

taponiyamasa.nyuktA munayaH sa.nshitavratAH |
kiM te daivabalAchChApamutsRRijante na karmaNA || 41||

pApamutsRRijate loke sarvaM prApya sudurlabham |
lobhamohasamApannaM na daivaM trAyate naram || 42||

yathAgniH pavanoddhUtaH sUkShmo.api bhavate mahAn |
tathA karmasamAyuktaM daivaM sAdhu vivardhate || 43||

yathA tailakShayAddIpaH pramlAnimupagachChati |
tathA karmakShayAddaivaM pramlAnimupagachChati || 44||

vipulamapi dhanaughaM prApya bhogAnstriyo vA  puruSha iha na shaktaH karmahIno.api bhoktum |
sunihitamapi chArthaM daivatai rakShyamANaM  vyayaguNamapi sAdhuM karmaNA sa.nshrayante || 45||

bhavati manujalokAddevaloko vishiShTo  bahutarasusamRRiddhyA mAnuShANAM gRRihANi |
pitRRivanabhavanAbhaM dRRishyate chAmarANAM  na cha phalati vikarmA jIvalokena daivam || 46||

vyapanayati vimArgaM nAsti daive prabhutvaM  gurumiva kRRitamagryaM karma sa.nyAti daivam |
anupahatamadInaM kAmakAreNa daivaM  nayati puruShakAraH sa~nchitastatra tatra || 47||

etatte sarvamAkhyAtaM mayA vai munisattama |
phalaM puruShakArasya sadA sa.ndRRishya tattvataH || 48||

abhyutthAnena daivasya samArabdhena karmaNA |
vidhinA karmaNA chaiva svargamArgamavApnuyAt || 49||

\hrule

\medskip
              karmaphalavarNanam.h
                  7
\medskip

yudhiShThira uvAcha||

karmaNAM me samastAnAM shubhAnAM bharatarShabha |
phalAni mahatAM shreShTha prabrUhi paripRRichChataH || 1||

bhIShma uvAcha||

rahasyaM yadRRiShINAM tu tachChRRiNuShva yudhiShThira |
yA gatiH prApyate yena pretyabhAve chirepsitA || 2||

yena yena sharIreNa yadyatkarma karoti yaH |
tena tena sharIreNa tattatphalamupAshnute || 3||

yasyAM yasyAmavasthAyAM yatkaroti shubhAshubham |
tasyAM tasyAmavasthAyAM bhu~Nkte janmani janmani || 4||

na nashyati kRRitaM karma sadA pa~nchendriyairiha |
te hyasya sAkShiNo nityaM ShaShTha AtmA tathaiva cha || 5||

chakShurdadyAnmano dadyAdvAchaM dadyAchcha sUnRRitAm |
anuvrajedupAsIta sa yaj~naH pa~nchadakShiNaH || 6||

yo dadyAdaparikliShTamannamadhvani vartate |
shrAntAyAdRRiShTapUrvAya tasya puNyaphalaM mahat || 7||

sthaNDile shayamAnAnAM gRRihANi shayanAni cha |
chIravalkalasa.nvIte vAsA.nsyAbharaNAni cha || 8||

vAhanAsanayAnAni yogAtmani tapodhane |
agnInupashayAnasya rAjapauruShamuchyate || 9||

rasAnAM pratisaMhAre saubhAgyamanugachChati |
AmiShapratisaMhAre pashUnputrA.nshcha vindati || 10||

avAkShirAstu yo lambedudavAsaM cha yo vaset |
satataM chaikashAyI yaH sa labhetepsitAM gatim || 11||

pAdyamAsanamevAtha dIpamannaM pratishrayam |
dadyAdatithipUjArthaM sa yaj~naH pa~nchadakShiNaH || 12||

vIrAsanaM vIrashayyAM vIrasthAnamupAsataH |
akShayAstasya vai lokAH sarvakAmagamAstathA || 13||

dhanaM labheta dAnena maunenAj~nAM vishAM pate |
upabhogA.nshcha tapasA brahmacharyeNa jIvitam || 14||

rUpamaishvaryamArogyamahi.nsAphalamashnute |
phalamUlAshinAM rAjyaM svargaH parNAshinAM tathA || 15||

prAyopaveshanAdrAjyaM sarvatra sukhamuchyate |
svargaM satyena labhate dIkShayA kulamuttamam || 16||

gavADhyaH shAkadIkShAyAM svargagAmI tRRiNAshanaH |
striyastriShavaNaM snAtvA vAyuM pItvA kratuM labhet || 17||

salilAshI bhavedyashcha sadAgniH sa.nskRRito dvijaH |
maruM sAdhayato rAjyaM nAkapRRiShThamanAshake || 18||

upavAsaM cha dIkShAM cha abhiShekaM cha pArthiva |
kRRitvA dvAdashavarShANi vIrasthAnAdvishiShyate || 19||

adhItya sarvavedAnvai sadyo duHkhAtpramuchyate |
mAnasaM hi charandharmaM svargalokamavApnuyAt || 20||

yA dustyajA durmatibhiryA na jIryati jIryataH |
yo.asau prANAntiko rogastAM tRRiShNAM tyajataH sukham || 21||

yathA dhenusahasreShu vatso vindati mAtaram |
evaM pUrvakRRitaM karma kartAramanugachChati || 22||

achodyamAnAni yathA puShpANi cha phalAni cha |
svakAlaM nAtivartante tathA karma purAkRRitam || 23||

jIryanti jIryataH keshA dantA jIryanti jIryataH |
chakShuHshrotre cha jIryete tRRiShNaikA tu na jIryate || 24||

yena prINAti pitaraM tena prItaH prajApatiH |
prINAti mAtaraM yena pRRithivI tena pUjitA || 25||

yena prINAtyupAdhyAyaM tena syAdbrahma pUjitam || 25||

sarve tasyAdRRitA dharmA yasyaite traya AdRRitAH |
anAdRRitAstu yasyaite sarvAstasyAphalAH kriyAH || 26||

vaishampAyana uvAcha||

bhIShmasya tadvachaH shrutvA vismitAH kurupu~NgavAH |
AsanprahRRiShTamanasaH prItimanto.abhava.nstadA || 27||

yanmantre bhavati vRRithA prayujyamAne  yatsome bhavati vRRithAbhiShUyamANe |
yachchAgnau bhavati vRRithAbhihUyamAne  tatsarvaM bhavati vRRithAbhidhIyamAne || 28||

ityetadRRiShiNA proktamuktavAnasmi yadvibho |
shubhAshubhaphalaprAptau kimataH shrotumichChasi || 29||

\hrule

\medskip
              pUjyavarNanam.h
                  8
\medskip

yudhiShThira uvAcha||

ke pUjyAH ke namaskAryAH kAnnamasyasi bhArata |
etanme sarvamAchakShva yeShAM spRRihayase nRRipa || 1||

uttamApadgatasyApi yatra te vartate manaH |
manuShyaloke sarvasminyadamutreha chApyuta || 2||

bhIShma uvAcha||

spRRihayAmi dvijAtInAM yeShAM brahma paraM dhanam |
yeShAM svapratyayaH svargastapaHsvAdhyAyasAdhanaH || 3||

yeShAM vRRiddhAshcha bAlAshcha pitRRipaitAmahIM dhuram |
udvahanti na sIdanti teShAM vai spRRihayAmyaham || 4||

vidyAsvabhivinItAnAM dAntAnAM mRRidubhAShiNAm |
shrutavRRittopapannAnAM sadAkSharavidAM satAm || 5||

sa.nsatsu vadatAM yeShAM ha.nsAnAmiva sa~NghashaH |
ma~NgalyarUpA ruchirA divyajImUtaniHsvanAH || 6||

samyaguchchAritA vAchaH shrUyante hi yudhiShThira |
shushrUShamANe nRRipatau pretya cheha sukhAvahAH || 7||

ye chApi teShAM shrotAraH sadA sadasi saMmatAH |
vij~nAnaguNasampannAsteShAM cha spRRihayAmyaham || 8||

susa.nskRRitAni prayatAH shuchIni guNavanti cha |
dadatyannAni tRRiptyarthaM brAhmaNebhyo yudhiShThira || 9||

ye chApi satataM rAja.nsteShAM cha spRRihayAmyaham || 9||

shakyaM hyevAhave yoddhuM na dAtumanasUyitam |
shUrA vIrAshcha shatashaH santi loke yudhiShThira || 10||

teShAM sa~NkhyAyamAnAnAM dAnashUro vishiShyate || 10||

dhanyaH syAM yadyahaM bhUyaH saumya brAhmaNako.api vA |
kule jAto dharmagatistapovidyAparAyaNaH || 11||

na me tvattaH priyataro loke.asminpANDunandana |
tvattashcha me priyatarA brAhmaNA bharatarShabha || 12||

yathA mama priyatarAstvatto viprAH kurUdvaha |
tena satyena gachCheyaM lokAnyatra sa shantanuH || 13||

na me pitA priyataro brAhmaNebhyastathAbhavat |
na me pituH pitA vApi ye chAnye.api suhRRijjanAH || 14||

na hi me vRRijinaM ki~nchidvidyate brAhmaNeShviha |
aNu vA yadi vA sthUlaM viditaM sAdhukarmabhiH || 15||

karmaNA manasA vApi vAchA vApi parantapa |
yanme kRRitaM brAhmaNeShu tenAdya na tapAmyaham || 16||

brahmaNya iti mAmAhustayA vAchAsmi toShitaH |
etadeva pavitrebhyaH sarvebhyaH paramaM smRRitam || 17||

pashyAmi lokAnamalA~nChuchInbrAhmaNayAyinaH |
teShu me tAta gantavyamahnAya cha chirAya cha || 18||

yathA patyAshrayo dharmaH strINAM loke yudhiShThira |
sa devaH sA gatirnAnyA kShatriyasya tathA dvijAH || 19||

kShatriyaH shatavarShI cha dashavarShI cha brAhmaNaH |
pitAputrau cha vij~neyau tayorhi brAhmaNaH pitA || 20||

nArI tu patyabhAve vai devaraM kurute patim |
pRRithivI brAhmaNAlAbhe kShatriyaM kurute patim || 21||

putravachcha tato rakShyA upAsyA guruvachcha te |
agnivachchopacharyA vai brAhmaNAH kurusattama || 22||

RRijUnsataH satyashIlAnsarvabhUtahite ratAn |
AshIviShAniva kruddhAndvijAnupacharetsadA || 23||

tejasastapasashchaiva nityaM bibhyedyudhiShThira |
ubhe chaite parityAjye tejashchaiva tapastathA || 24||

vyavasAyastayoH shIghramubhayoreva vidyate |
hanyuH kruddhA mahArAja brAhmaNA ye tapasvinaH || 25||

bhUyaH syAdubhayaM dattaM brAhmaNAdyadakopanAt |
kuryAdubhayataHsheShaM dattasheShaM na sheShayet || 26||

daNDapANiryathA goShu pAlo nityaM sthiro bhavet |
brAhmaNAnbrahma cha tathA kShatriyaH paripAlayet || 27||

piteva putrAnrakShethA brAhmaNAnbrahmatejasaH |
gRRihe chaiShAmavekShethAH kachchidastIha jIvanam || 28||

\hrule

\medskip
              sRRigAlavAnarasa.nvAdaH
                  9
\medskip

yudhiShThira uvAcha||

brAhmaNAnAM tu ye loke pratishrutya pitAmaha |
na prayachChanti mohAtte ke bhavanti mahAmate || 1||

etanme tattvato brUhi dharmaM dharmabhRRitAM vara |
pratishrutya durAtmAno na prayachChanti ye narAH || 2||

bhIShma uvAcha||

yo na dadyAtpratishrutya svalpaM vA yadi vA bahu |
AshAstasya hatAH sarvAH klIbasyeva prajAphalam || 3||

yAM rAtriM jAyate pApo yAM cha rAtriM vinashyati |
etasminnantare yadyatsukRRitaM tasya bhArata || 4||

yachcha tasya hutaM ki~nchitsarvaM tasyopahanyate || 4||

atraitadvachanaM prAhurdharmashAstravido janAH |
nishamya bharatashreShTha buddhyA paramayuktayA || 5||

api chodAharantImaM dharmashAstravido janAH |
ashvAnAM shyAmakarNAnAM sahasreNa sa muchyate || 6||

atraivodAharantImamitihAsaM purAtanam |
sRRigAlasya cha sa.nvAdaM vAnarasya cha bhArata || 7||

tau sakhAyau purA hyAstAM mAnuShatve parantapa |
anyAM yoniM samApannau sArgAlIM vAnarIM tathA || 8||

tataH parAsUnkhAdantaM sRRigAlaM vAnaro.abravIt |
shmashAnamadhye samprekShya pUrvajAtimanusmaran || 9||

kiM tvayA pApakaM karma kRRitaM pUrvaM sudAruNam |
yastvaM shmashAne mRRitakAnpUtikAnatsi kutsitAn || 10||

evamuktaH pratyuvAcha sRRigAlo vAnaraM tadA |
brAhmaNasya pratishrutya na mayA tadupAkRRitam || 11||

tatkRRite pApikAM yonimApanno.asmi plava~Ngama |
tasmAdeva.nvidhaM bhakShyaM bhakShayAmi bubhukShitaH || 12||

ityetadbruvato rAjanbrAhmaNasya mayA shrutam |
kathAM kathayataH puNyAM dharmaj~nasya purAtanIm || 13||

shrutaM chApi mayA bhUyaH kRRiShNasyApi vishAM pate |
kathAM kathayataH pUrvaM brAhmaNaM prati pANDava || 14||

evameva cha mAM nityaM brAhmaNAH sa.ndishanti vai |
pratishrutya bhaveddeyaM nAshA kAryA hi brAhmaNaiH || 15||

brAhmaNo hyAshayA pUrvaM kRRitayA pRRithivIpate |
susamiddho yathA dIptaH pAvakastadvidhaH smRRitaH || 16||

yaM nirIkSheta sa~Nkruddha AshayA pUrvajAtayA |
pradaheta hi taM rAjankakShamakShayyabhugyathA || 17||

sa eva hi yadA tuShTo vachasA pratinandati |
bhavatyagadasa~NkAsho viShaye tasya bhArata || 18||

putrAnpautrAnpashU.nshchaiva bAndhavAnsachivA.nstathA |
puraM janapadaM chaiva shAntiriShTeva puShyati || 19||

etaddhi paramaM tejo brAhmaNasyeha dRRishyate |
sahasrakiraNasyeva saviturdharaNItale || 20||

tasmAddAtavyameveha pratishrutya yudhiShThira |
yadIchChechChobhanAM jAtiM prAptuM bharatasattama || 21||

brAhmaNasya hi dattena dhruvaM svargo hyanuttamaH |
shakyaM prAptuM visheSheNa dAnaM hi mahatI kriyA || 22||

ito dattena jIvanti devatAH pitarastathA |
tasmAddAnAni deyAni brAhmaNebhyo vijAnatA || 23||

mahaddhi bharatashreShTha brAhmaNastIrthamuchyate |
velAyAM na tu kasyA~nchidgachChedvipro hyapUjitaH || 24||

\hrule

\medskip
              nIchasyopadeshaniShedhaH
                  10
\medskip

yudhiShThira uvAcha||

mitrasauhRRidabhAvena upadeshaM karoti yaH |
jAtyAvarasya rAjarShe doShastasya bhavenna vA || 1||

etadichChAmi tattvena vyAkhyAtuM vai pitAmaha |
sUkShmA gatirhi dharmasya yatra muhyanti mAnavAH || 2||

bhIShma uvAcha||

atra te vartayiShyAmi shRRiNu rAjanyathAgamam |
RRiShINAM vadatAM pUrvaM shrutamAsIdyathA mayA || 3||

upadesho na kartavyo jAtihInasya kasyachit |
upadeshe mahAndoSha upAdhyAyasya bhAShyate || 4||

nidarshanamidaM rAja~nshRRiNu me bharatarShabha |
duruktavachane rAjanyathA pUrvaM yudhiShThira || 5||

brahmAshramapade vRRittaM pArshve himavataH shubhe || 5||

tatrAshramapadaM puNyaM nAnAvRRikShagaNAyutam |
bahugulmalatAkIrNaM mRRigadvijaniShevitam || 6||

siddhachAraNasa~NghuShTaM ramyaM puShpitakAnanam |
vratibhirbahubhiH kIrNaM tApasairupashobhitam || 7||

brAhmaNaishcha mahAbhAgaiH sUryajvalanasaMnibhaiH |
niyamavratasampannaiH samAkIrNaM tapasvibhiH || 8||

dIkShitairbharatashreShTha yatAhAraiH kRRitAtmabhiH || 8||

vedAdhyayanaghoShaishcha nAditaM bharatarShabha |
vAlakhilyaishcha bahubhiryatibhishcha niShevitam || 9||

tatra kashchitsamutsAhaM kRRitvA shUdro dayAnvitaH |
Agato hyAshramapadaM pUjitashcha tapasvibhiH || 10||

tA.nstu dRRiShTvA munigaNAndevakalpAnmahaujasaH |
vahato vividhA dIkShAH samprahRRiShyata bhArata || 11||

athAsya buddhirabhavattapasye bharatarShabha |
tato.abravItkulapatiM pAdau sa~NgRRihya bhArata || 12||

bhavatprasAdAdichChAmi dharmaM chartuM dvijarShabha |
tanmAM tvaM bhagavanvaktuM pravrAjayitumarhasi || 13||

varNAvaro.ahaM bhagava~nshUdro jAtyAsmi sattama |
shushrUShAM kartumichChAmi prapannAya prasIda me || 14||

kulapatiruvAcha||

na shakyamiha shUdreNa li~NgamAshritya vartitum |
AsyatAM yadi te buddhiH shushrUShAnirato bhava || 15||

bhIShma uvAcha||

evamuktastu muninA sa shUdro.achintayannRRipa |
kathamatra mayA kAryaM shraddhA dharme parA cha me || 16||

vij~nAtamevaM bhavatu kariShye priyamAtmanaH || 16||

gatvAshramapadAddUramuTajaM kRRitavA.nstu saH |
tatra vediM cha bhUmiM cha devatAyatanAni cha || 17||

niveshya bharatashreShTha niyamastho.abhavatsukham || 17||

abhiShekA.nshcha niyamAndevatAyataneShu cha |
baliM cha kRRitvA hutvA cha devatAM chApyapUjayat || 18||

sa~NkalpaniyamopetaH phalAhAro jitendriyaH |
nityaM saMnihitAbhishcha oShadhIbhiH phalaistathA || 19||

atithInpUjayAmAsa yathAvatsamupAgatAn |
evaM hi sumahAnkAlo vyatyakrAmatsa tasya vai || 20||

athAsya munirAgachChatsa~NgatyA vai tamAshramam |
sampUjya svAgatenarShiM vidhivatparyatoShayat || 21||

anukUlAH kathAH kRRitvA yathAvatparyapRRichChata |
RRiShiH paramatejasvI dharmAtmA sa.nyatendriyaH || 22||

evaM sa bahushastasya shUdrasya bharatarShabha |
so.agachChadAshramamRRiShiH shUdraM draShTuM nararShabha || 23||

atha taM tApasaM shUdraH so.abravIdbharatarShabha |
pitRRikAryaM kariShyAmi tatra me.anugrahaM kuru || 24||

bADhamityeva taM vipra uvAcha bharatarShabha |
shuchirbhUtvA sa shUdrastu tasyarSheH pAdyamAnayat || 25||

atha darbhA.nshcha vanyAshcha oShadhIrbharatarShabha |
pavitramAsanaM chaiva bRRisIM cha samupAnayat || 26||

atha dakShiNamAvRRitya bRRisIM paramashIrShikAm |
kRRitAmanyAyato dRRiShTvA tatastamRRiShirabravIt || 27||

kuruShvaitAM pUrvashIrShAM bhava choda~NmukhaH shuchiH |
sa cha tatkRRitavA~nshUdraH sarvaM yadRRiShirabravIt || 28||

yathopadiShTaM medhAvI darbhAdI.nstAnyathAtatham |
havyakavyavidhiM kRRitsnamuktaM tena tapasvinA || 29||

RRiShiNA pitRRikArye cha sa cha dharmapathe sthitaH |
pitRRikArye kRRite chApi visRRiShTaH sa jagAma ha || 30||

atha dIrghasya kAlasya sa tapya~nshUdratApasaH |
vane pa~nchatvamagamatsukRRitena cha tena vai || 31||

ajAyata mahArAjarAjava.nshe mahAdyutiH || 31||

tathaiva sa RRiShistAta kAladharmamavApya ha |
purohitakule vipra AjAto bharatarShabha || 32||

evaM tau tatra sambhUtAvubhau shUdramunI tadA |
krameNa vardhitau chApi vidyAsu kushalAvubhau || 33||

atharvavede vede cha babhUvarShiH sunishchitaH |
kalpaprayoge chotpanne jyotiShe cha paraM gataH || 34||

sakhye chApi parA prItistayoshchApi vyavardhata || 34||

pitaryuparate chApi kRRitashauchaH sa bhArata |
abhiShiktaH prakRRitibhI rAjaputraH sa pArthivaH || 35||

abhiShiktena sa RRiShirabhiShiktaH purohitaH || 35||

sa taM purodhAya sukhamavasadbharatarShabha |
rAjyaM shashAsa dharmeNa prajAshcha paripAlayan || 36||

puNyAhavAchane nityaM dharmakAryeShu chAsakRRit |
utsmayanprAhasachchApi dRRiShTvA rAjA purohitam || 37||

evaM sa bahusho rAjanpurodhasamupAhasat || 37||

lakShayitvA purodhAstu bahushastaM narAdhipam |
utsmayantaM cha satataM dRRiShTvAsau manyumAnabhUt || 38||

atha shUnye purodhAstu saha rAj~nA samAgataH |
kathAbhiranukUlAbhI rAjAnamabhirAmayat || 39||

tato.abravInnarendraM sa purodhA bharatarShabha |
varamichChAmyahaM tvekaM tvayA dattaM mahAdyute || 40||

rAjovAcha||

varANAM te shataM dadyAM kimutaikaM dvijottama |
snehAchcha bahumAnAchcha nAstyadeyaM hi me tava || 41||

purohita uvAcha||

ekaM vai varamichChAmi yadi tuShTo.asi pArthiva |
yaddadAsi mahArAja satyaM tadvada mAnRRitam || 42||

bhIShma uvAcha||

bADhamityeva taM rAjA pratyuvAcha yudhiShThira |
yadi j~nAsyAmi vakShyAmi ajAnanna tu sa.nvade || 43||

purohita uvAcha||

puNyAhavAchane nityaM dharmakRRityeShu chAsakRRit |
shAntihomeShu cha sadA kiM tvaM hasasi vIkShya mAm || 44||

savrIDaM vai bhavati hi mano me hasatA tvayA |
kAmayA shApito rAjannAnyathA vaktumarhasi || 45||

bhAvyaM hi kAraNenAtra na te hAsyamakAraNam |
kautUhalaM me subhRRishaM tattvena kathayasva me || 46||

rAjovAcha||

evamukte tvayA vipra yadavAchyaM bhavedapi |
avashyameva vaktavyaM shRRiNuShvaikamanA dvija || 47||

pUrvadehe yathA vRRittaM tannibodha dvijottama |
jAtiM smarAmyahaM brahmannavadhAnena me shRRiNu || 48||

shUdro.ahamabhavaM pUrvaM tApaso bhRRishasa.nyutaH |
RRiShirugratapAstvaM cha tadAbhUrdvijasattama || 49||

prIyatA hi tadA brahmanmamAnugrahabuddhinA |
pitRRikArye tvayA pUrvamupadeshaH kRRito.anagha || 50||

bRRisyAM darbheShu havye cha kavye cha munisattama || 50||

etena karmadoSheNa purodhAstvamajAyathAH |
ahaM rAjA cha viprendra pashya kAlasya paryayam || 51||

matkRRite hyupadeshena tvayA prAptamidaM phalam || 51||

etasmAtkAraNAdbrahmanprahase tvAM dvijottama |
na tvAM paribhavanbrahmanprahasAmi gururbhavAn || 52||

viparyayeNa me manyustena santapyate manaH |
jAtiM smarAmyahaM tubhyamatastvAM prahasAmi vai || 53||

evaM tavograM hi tapa upadeshena nAshitam |
purohitatvamutsRRijya yatasva tvaM punarbhave || 54||

itastvamadhamAmanyAM mA yoniM prApsyase dvija |
gRRihyatAM draviNaM vipra pUtAtmA bhava sattama || 55||

bhIShma uvAcha||

tato visRRiShTo rAj~nA tu vipro dAnAnyanekashaH |
brAhmaNebhyo dadau vittaM bhUmiM grAmA.nshcha sarvashaH || 56||

kRRichChrANi chIrtvA cha tato yathoktAni dvijottamaH |
tIrthAni chAbhigatvA vai dAnAni vividhAni cha || 57||

dattvA gAshchaiva viprANAM pUtAtmA so.abhavaddvijaH |
tameva chAshramaM gatvA chachAra vipulaM tapaH || 58||

tataH siddhiM parAM prApto brAhmaNo rAjasattama |
saMmatashchAbhavatteShAmAshrame.a.ashramavAsinAm || 59||

evaM prApto mahatkRRichChramRRiShiH sa nRRipasattama |
brAhmaNena na vaktavyaM tasmAdvarNAvare jane || 60||

varjayedupadeshaM cha sadaiva brAhmaNo nRRipa |
upadeshaM hi kurvANo dvijaH kRRichChramavApnuyAt || 61||

eShitavyaM sadA vAchA nRRipeNa dvijasattamAt |
na pravaktavyamiha hi ki~nchidvarNAvare jane || 62||

brAhmaNAH kShatriyA vaishyAstrayo varNA dvijAtayaH |
eteShu kathayanrAjanbrAhmaNo na praduShyati || 63||

tasmAtsadbhirna vaktavyaM kasyachitki~nchidagrataH |
sUkShmA gatirhi dharmasya durj~neyA hyakRRitAtmabhiH || 64||

tasmAnmaunAni munayo dIkShAM kurvanti chAdRRitAH |
duruktasya bhayAdrAjannAnubhAShanti ki~nchana || 65||

dhArmikA guNasampannAH satyArjavaparAyaNAH |
duruktavAchAbhihatAH prApnuvantIha duShkRRitam || 66||

upadesho na kartavyaH kadAchidapi kasyachit |
upadeshAddhi tatpApaM brAhmaNaH samavApnuyAt || 67||

vimRRishya tasmAtprAj~nena vaktavyaM dharmamichChatA |
satyAnRRitena hi kRRita upadesho hinasti vai || 68||

vaktavyamiha pRRiShTena vinishchitya viparyayam |
sa chopadeshaH kartavyo yena dharmamavApnuyAt || 69||

etatte sarvamAkhyAtamupadeshe kRRite sati |
mahAnklesho hi bhavati tasmAnnopadishetkvachit || 70||

\hrule

\medskip
              shriyo nivAsasthAnAni
                  11
\medskip

yudhiShThira uvAcha||

kIdRRishe puruShe tAta strIShu vA bharatarShabha |
shrIH padmA vasate nityaM tanme brUhi pitAmaha || 1||

bhIShma uvAcha||

atra te vartayiShyAmi yathAdRRiShTaM yathAshrutam |
rukmiNI devakIputrasaMnidhau paryapRRichChata || 2||

nArAyaNasyA~NkagatAM jvalantIM  dRRiShTvA shriyaM padmasamAnavaktrAm |
kautUhalAdvismitachArunetrA  paprachCha mAtA makaradhvajasya || 3||

kAnIha bhUtAnyupasevase tvaM  santiShThatI kAni na sevase tvam |
tAni trilokeshvarabhUtakAnte  tattvena me brUhi maharShikanye || 4||

evaM tadA shrIrabhibhAShyamANA  devyA samakShaM garuDadhvajasya |
uvAcha vAkyaM madhurAbhidhAnaM  manoharaM chandramukhI prasannA || 5||

vasAmi satye subhage pragalbhe  dakShe nare karmaNi vartamAne |
nAkarmashIle puruShe vasAmi  na nAstike sA~Nkarike kRRitaghne || 6||

na bhinnavRRitte na nRRisha.nsavRRitte  na chApi chaure na guruShvasUye || 6||

ye chAlpatejobalasattvasArA  hRRiShyanti kupyanti cha yatra tatra |
na devi tiShThAmi tathAvidheShu  nareShu sa.nsuptamanoratheShu || 7||

yashchAtmani prArthayate na kiM chi dyashcha svabhAvopahatAntarAtmA |
teShvalpasantoSharateShu nityaM  nareShu nAhaM nivasAmi devi || 8||

vasAmi dharmashIleShu dharmaj~neShu mahAtmasu |
vRRiddhaseviShu dAnteShu sattvaj~neShu mahAtmasu || 9||

strIShu kShAntAsu dAntAsu devadvijaparAsu cha |
vasAmi satyashIlAsu svabhAvaniratAsu cha || 10||

prakIrNabhANDAmanavekShyakAriNIM  sadA cha bhartuH pratikUlavAdinIm |
parasya veshmAbhiratAmalajjA meva.nvidhAM strIM parivarjayAmi || 11||

lolAmachokShAmavalehinIM cha  vyapetadhairyAM kalahapriyAM cha |
nidrAbhibhUtAM satataM shayAnA meva.nvidhAM strIM parivarjayAmi || 12||

satyAsu nityaM priyadarshanAsu  saubhAgyayuktAsu guNAnvitAsu |
vasAmi nArIShu pativratAsu  kalyANashIlAsu vibhUShitAsu || 13||

yAneShu kanyAsu vibhUShaNeShu  yaj~neShu megheShu cha vRRiShTimatsu |
vasAmi phullAsu cha padminIShu  nakShatravIthIShu cha shAradIShu || 14||

shaileShu goShTheShu tathA vaneShu  saraHsu phullotpalapa~NkajeShu |
nadIShu ha.nsasvananAditAsu  krau~nchAvaghuShTasvarashobhitAsu || 15||

vistIrNakUlahradashobhitAsu  tapasvisiddhadvijasevitAsu |
vasAmi nityaM subahUdakAsu  siMhairgajaishchAkulitodakAsu || 16||

matte gaje govRRiShabhe narendre  siMhAsane satpuruShe cha nityam || 16||

yasmingRRihe hUyate havyavAho  gobrAhmaNashchArchyate devatAshcha |
kAle cha puShpairbalayaH kriyante  tasmingRRihe nityamupaimi vAsam || 17||

svAdhyAyanityeShu dvijeShu nityaM  kShatre cha dharmAbhirate sadaiva |
vaishye cha kRRiShyAbhirate vasAmi  shUdre cha shushrUShaNanityayukte || 18||

nArAyaNe tvekamanA vasAmi  sarveNa bhAvena sharIrabhUtA |
tasminhi dharmaH sumahAnniviShTo  brahmaNyatA chAtra tathA priyatvam || 19||

nAhaM sharIreNa vasAmi devi  naivaM mayA shakyamihAbhidhAtum |
yasmi.nstu bhAvena vasAmi pu.nsi  sa vardhate dharmayashorthakAmaiH || 20||

\hrule

\medskip
              bha~NgAshvanopAkhyAnam.h
                  12
\medskip

yudhiShThira uvAcha||

strIpu.nsayoH samprayoge sparshaH kasyAdhiko bhavet |
etanme sa.nshayaM rAjanyathAvadvaktumarhasi || 1||

bhIShma uvAcha||

atrApyudAharantImamitihAsaM purAtanam |
bha~NgAshvanena shakrasya yathA vairamabhUtpurA || 2||

purA bha~NgAshvano nAma rAjarShiratidhArmikaH |
aputraH sa naravyAghra putrArthaM yaj~namAharat || 3||

agniShTuM nAma rAjarShirindradviShTaM mahAbalaH |
prAyashchitteShu martyAnAM putrakAmasya cheShyate || 4||

indro j~nAtvA tu taM yaj~naM mahAbhAgaH sureshvaraH |
antaraM tasya rAjarSheranvichChanniyatAtmanaH || 5||

kasyachittvatha kAlasya mRRigayAmaTato nRRipa |
idamantaramityeva shakro nRRipamamohayat || 6||

ekAshvena cha rAjarShirbhrAnta indreNa mohitaH |
na disho.avindata nRRipaH kShutpipAsArditastadA || 7||

itashchetashcha vai dhAva~nshramatRRiShNArdito nRRipaH |
saro.apashyatsuruchiraM pUrNaM paramavAriNA || 8||

so.avagAhya sarastAta pAyayAmAsa vAjinam || 8||

atha pItodakaM so.ashvaM vRRikShe baddhvA nRRipottamaH |
avagAhya tataH snAto rAjA strItvamavApa ha || 9||

AtmAnaM strIkRRitaM dRRiShTvA vrIDito nRRipasattamaH |
chintAnugatasarvAtmA vyAkulendriyachetanaH || 10||

ArohiShye kathaM tvashvaM kathaM yAsyAmi vai puram |
agniShTuM nAma iShTaM me putrANAM shatamaurasam || 11||

jAtaM mahAbalAnAM vai tAnpravakShyAmi kiM tvaham |
dAreShu chAsmadIyeShu paurajAnapadeShu cha || 12||

mRRidutvaM cha tanutvaM cha viklavatvaM tathaiva cha |
strIguNA RRiShibhiH proktA dharmatattvArthadarshibhiH || 13||

vyAyAmaH karkashatvaM cha vIryaM cha puruShe guNAH || 13||

pauruShaM vipranaShTaM me strItvaM kenApi me.abhavat |
strIbhAvAtkathamashvaM tu punarAroDhumutsahe || 14||

mahatA tvatha khedena AruhyAshvaM narAdhipaH |
punarAyAtpuraM tAta strIbhUto nRRipasattama || 15||

putrA dArAshcha bhRRityAshcha paurajAnapadAshcha te |
kiM nvidaM tviti vij~nAya vismayaM paramaM gatAH || 16||

athovAcha sa rAjarShiH strIbhUto vadatAM varaH |
mRRigayAmasmi niryAto balaiH parivRRito dRRiDham || 17||

udbhrAntaH prAvishaM ghorAmaTavIM daivamohitaH || 17||

aTavyAM cha sughorAyAM tRRiShNArto naShTachetanaH |
saraH suruchiraprakhyamapashyaM pakShibhirvRRitam || 18||

tatrAvagADhaH strIbhUto vyaktaM daivAnna sa.nshayaH |
atRRipta iva putrANAM dArANAM cha dhanasya cha || 19||

uvAcha putrA.nshcha tataH strIbhUtaH pArthivottamaH |
samprItyA bhujyatAM rAjyaM vanaM yAsyAmi putrakAH || 20||

abhiShichya sa putrANAM shataM rAjA vanaM gataH || 20||

tAmAshrame striyaM tAta tApaso.abhyavapadyata |
tApasenAsya putrANAmAshrame.apyabhavachChatam || 21||

atha sA tAnsutAngRRihya pUrvaputrAnabhAShata |
puruShatve sutA yUyaM strItve cheme shataM sutAH || 22||

ekatra bhujyatAM rAjyaM bhrAtRRibhAvena putrakAH |
sahitA bhrAtaraste.atha rAjyaM bubhujire tadA || 23||

tAndRRiShTvA bhrAtRRibhAvena bhu~njAnAnrAjyamuttamam |
chintayAmAsa devendro manyunAbhipariplutaH || 24||

upakAro.asya rAjarSheH kRRito nApakRRitaM mayA || 24||

tato brAhmaNarUpeNa devarAjaH shatakratuH |
bhedayAmAsa tAngatvA nagaraM vai nRRipAtmajAn || 25||

bhrAtR^INAM nAsti saubhrAtraM ye.apyekasya pituH sutAH |
rAjyahetorvivaditAH kashyapasya surAsurAH || 26||

yUyaM bha~NgAshvanApatyAstApasasyetare sutAH |
kashyapasya surAshchaiva asurAshcha sutAstathA || 27||

yuShmAkaM paitRRikaM rAjyaM bhujyate tApasAtmajaiH || 27||

indreNa bheditAste tu yuddhe.anyonyamapAtayan |
tachChrutvA tApasI chApi santaptA praruroda ha || 28||

brAhmaNachChadmanAbhyetya tAmindro.athAnvapRRichChata |
kena duHkhena santaptA rodiShi tvaM varAnane || 29||

brAhmaNaM tu tato dRRiShTvA sA strI karuNamabravIt |
putrANAM dve shate brahmankAlena vinipAtite || 30||

ahaM rAjAbhavaM vipra tatra putrashataM mayA |
samutpannaM surUpANAM vikrAntAnAM dvijottama || 31||

kadAchinmRRigayAM yAta udbhrAnto gahane vane |
avagADhashcha sarasi strIbhUto brAhmaNottama || 32||

putrAnrAjye pratiShThApya vanamasmi tato gataH || 32||

striyAshcha me putrashataM tApasena mahAtmanA |
Ashrame janitaM brahmannItAste nagaraM mayA || 33||

teShAM cha vairamutpannaM kAlayogena vai dvija |
etachChochAmi viprendra daivenAbhipariplutA || 34||

indrastAM duHkhitAM dRRiShTvA abravItparuShaM vachaH |
purA suduHsahaM bhadre mama duHkhaM tvayA kRRitam || 35||

indradviShTena yajatA mAmanAdRRitya durmate |
indro.ahamasmi durbuddhe vairaM te yAtitaM mayA || 36||

indraM tu dRRiShTvA rAjarShiH pAdayoH shirasA gataH |
prasIda tridashashreShTha putrakAmena sa kratuH || 37||

iShTastridashashArdUla tatra me kShantumarhasi || 37||

praNipAtena tasyendraH parituShTo varaM dadau |
putrA vai katame rAja~njIvantu tava sha.nsa me || 38||

strIbhUtasya hi ye jAtAH puruShasyAtha ye.abhavan || 38||

tApasI tu tataH shakramuvAcha prayatA~njaliH |
strIbhUtasya hi ye jAtAste me jIvantu vAsava || 39||

indrastu vismito hRRiShTaH striyaM paprachCha tAM punaH |
puruShotpAditA ye te kathaM dveShyAH sutAstava || 40||

strIbhUtasya hi ye jAtAH snehastebhyo.adhikaH katham |
kAraNaM shrotumichChAmi tanme vaktumihArhasi || 41||

stryuvAcha||

striyAstvabhyadhikaH sneho na tathA puruShasya vai |
tasmAtte shakra jIvantu ye jAtAH strIkRRitasya vai || 42||

bhIShma uvAcha||

evamukte tatastvindraH prIto vAkyamuvAcha ha |
sarva eveha jIvantu putrAste satyavAdini || 43||

varaM cha vRRiNu rAjendra yaM tvamichChasi suvrata |
puruShatvamatha strItvaM matto yadabhikA~NkShasi || 44||

stryuvAcha||

strItvameva vRRiNe shakra prasanne tvayi vAsava || 45||
evamuktastu devendrastAM striyaM pratyuvAcha ha |
puruShatvaM kathaM tyaktvA strItvaM rochayase vibho || 46||

evamuktaH pratyuvAcha strIbhUto rAjasattamaH |
striyAH puruShasa.nyoge prItirabhyadhikA sadA || 47||

etasmAtkAraNAchChakra strItvameva vRRiNomyaham || 47||

rame chaivAdhikaM strItve satyaM vai devasattama |
strIbhAvena hi tuShTo.asmi gamyatAM tridashAdhipa || 48||

evamastviti choktvA tAmApRRichChya tridivaM gataH |
evaM striyA mahArAja adhikA prItiruchyate || 49||

\hrule

\medskip
              shubhAshubhakarmaphalam.h
                  13
\medskip

yudhiShThira uvAcha||

kiM kartavyaM manuShyeNa lokayAtrAhitArthinA |
kathaM vai lokayAtrAM tu ki.nshIlashcha samAcharet || 1||

bhIShma uvAcha||

kAyena trividhaM karma vAchA chApi chaturvidham |
manasA trividhaM chaiva dasha karmapathA.nstyajet || 2||

prANAtipAtaM stainyaM cha paradAramathApi cha |
trINi pApAni kAyena sarvataH parivarjayet || 3||

asatpralApaM pAruShyaM paishunyamanRRitaM tathA |
chatvAri vAchA rAjendra na jalpennAnuchintayet || 4||

anabhidhyA parasveShu sarvasattveShu sauhRRidam |
karmaNAM phalamastIti trividhaM manasA charet || 5||

tasmAdvAkkAyamanasA nAcharedashubhaM naraH |
shubhAshubhAnyAcharanhi tasya tasyAshnute phalam || 6||

\hrule

\medskip
              upamanyUpAkhyAnam.h
              shivastavaH
                  14
\medskip

yudhiShThira uvAcha||

pitAmaheshAya vibho nAmAnyAchakShva shambhave |
babhrave vishvamAyAya mahAbhAgyaM cha tattvataH || 1||

bhIShma uvAcha||

surAsuraguro deva viShNo tvaM vaktumarhasi |
shivAya vishvarUpAya yanmAM pRRichChadyudhiShThiraH || 2||

nAmnAM sahasraM devasya taNDinA brahmayoninA |
niveditaM brahmaloke brahmaNo yatpurAbhavat || 3||

dvaipAyanaprabhRRitayastathaiveme tapodhanAH |
RRiShayaH suvratA dAntAH shRRiNvantu gadatastava || 4||

dhruvAya nandine hotre goptre vishvasRRije.agnaye |
mahAbhAgyaM vibho brUhi muNDine.atha kapardine || 5||

vAsudeva uvAcha||

na gatiH karmaNAM shakyA vettumIshasya tattvataH || 6||
hiraNyagarbhapramukhA devAH sendrA maharShayaH |
na viduryasya nidhanamAdiM vA sUkShmadarshinaH || 7||

sa kathaM naramAtreNa shakyo j~nAtuM satAM gatiH || 7||

tasyAhamasuraghnasya kA.nshchidbhagavato guNAn |
bhavatAM kIrtayiShyAmi vrateshAya yathAtatham || 8||

vaishampAyana uvAcha||

evamuktvA tu bhagavAnguNA.nstasya mahAtmanaH |
upaspRRishya shuchirbhUtvA kathayAmAsa dhImataH || 9||

vAsudeva uvAcha||

shushrUShadhvaM brAhmaNendrAstvaM cha tAta yudhiShThira |
tvaM chApageya nAmAni nishAmaya jagatpateH || 10||

yadavAptaM cha me pUrvaM sAmbahetoH suduShkaram |
yathA cha bhagavAndRRiShTo mayA pUrvaM samAdhinA || 11||

shambare nihate pUrvaM raukmiNeyena dhImatA |
atIte dvAdashe varShe jAmbavatyabravIddhi mAm || 12||

pradyumnachArudeShNAdInrukmiNyA vIkShya putrakAn |
putrArthinI mAmupetya vAkyamAha yudhiShThira || 13||

shUraM balavatAM shreShThaM kAntarUpamakalmaSham |
AtmatulyaM mama sutaM prayachChAchyuta mAchiram || 14||

na hi te.aprApyamastIha triShu lokeShu ki~nchana |
lokAnsRRijestvamaparAnichChanyadukulodvaha || 15||

tvayA dvAdasha varShANi vAyubhUtena shuShyatA |
ArAdhya pashubhartAraM rukmiNyA janitAH sutAH || 16||

chArudeShNaH suchArushcha chAruveSho yashodharaH |
chArushravAshchAruyashAH pradyumnaH shambhureva cha || 17||

yathA te janitAH putrA rukmiNyAshchAruvikramAH |
tathA mamApi tanayaM prayachCha balashAlinam || 18||

ityevaM chodito devyA tAmavochaM sumadhyamAm |
anujAnIhi mAM rAj~ni kariShye vachanaM tava || 19||

sA cha mAmabravIdgachCha vijayAya shivAya cha || 19||

brahmA shivaH kAshyapashcha nadyo devA manonugAH |
kShetrauShadhyo yaj~navAhAchChandA.nsyRRiShigaNA dharA || 20||

samudrA dakShiNA stobhA RRikShANi pitaro grahAH |
devapatnyo devakanyA devamAtara eva cha || 21||

manvantarANi gAvashcha chandramAH savitA hariH |
sAvitrI brahmavidyA cha RRitavo vatsarAH kShapAH || 22||

kShaNA lavA muhUrtAshcha nimeShA yugaparyayAH |
rakShantu sarvatra gataM tvAM yAdava sukhAvaham || 23||

ariShTaM gachCha panthAnamapramatto bhavAnagha || 23||

evaM kRRitasvastyayanastayAhaM  tAmabhyanuj~nAya kapIndraputrIm |
pituH samIpe narasattamasya  mAtushcha rAj~nashcha tathAhukasya || 24||

tamarthamAvedya yadabravInmAM  vidyAdharendrasya sutA bhRRishArtA |
tAnabhyanuj~nAya tadAtiduHkhA dgadaM tathaivAtibalaM cha rAmam || 25||

prApyAnuj~nAM gurujanAdahaM tArkShyamachintayam |
so.avahaddhimavantaM mAM prApya chainaM vyasarjayam || 26||

tatrAhamadbhutAnbhAvAnapashyaM girisattame |
kShetraM cha tapasAM shreShThaM pashyAmyAshramamuttamam || 27||

divyaM vaiyAghrapadyasya upamanyormahAtmanaH |
pUjitaM devagandharvairbrAhmyA lakShmyA samanvitam || 28||

dhavakakubhakadambanArikelaiH  kurabakaketakajambupATalAbhiH |
vaTavaruNakavatsanAbhabilvaiH  saralakapitthapriyAlasAlatAlaiH || 29||

badarIkundapunnAgairashokAmrAtimuktakaiH |
bhallAtakairmadhUkaishcha champakaiH panasaistathA || 30||

vanyairbahuvidhairvRRikShaiH phalapuShpapradairyutam |
puShpagulmalatAkIrNaM kadalIShaNDashobhitam || 31||

nAnAshakunisambhojyaiH phalairvRRikShairala~NkRRitam |
yathAsthAnavinikShiptairbhUShitaM vanarAjibhiH || 32||

ruruvAraNashArdUlasiMhadvIpisamAkulam |
kura~NgabarhiNAkIrNaM mArjArabhujagAvRRitam || 33||

pUgaishcha mRRigajAtInAM mahiSharkShaniShevitam || 33||

nAnApuShparajomishro gajadAnAdhivAsitaH |
divyastrIgItabahulo mAruto.atra sukho vavau || 34||

dhArAninAdairvihagapraNAdaiH  shubhaistathA bRRiMhitaiH ku~njarANAm |
gItaistathA kiMnarANAmudAraiH  shubhaiH svanaiH sAmagAnAM cha vIra || 35||

achintyaM manasApyanyaiH sarobhiH samala~NkRRitam |
vishAlaishchAgnisharaNairbhUShitaM kushasa.nvRRitam || 36||

vibhUShitaM puNyapavitratoyayA  sadA cha juShTaM nRRipa jahnukanyayA |
mahAtmabhirdharmabhRRitAM variShThai rmaharShibhirbhUShitamagnikalpaiH || 37||

vAyvAhArairambupairjapyanityaiH  samprakShAlairyatibhirdhyAnanityaiH |
dhUmAshanairUShmapaiH kShIrapaishcha  vibhUShitaM brAhmaNendraiH samantAt || 38||

gochAriNo.athAshmakuTTA dantolUkhalinastathA |
marIchipAH phenapAshcha tathaiva mRRigachAriNaH || 39||

suduHkhAnniyamA.nstA.nstAnvahataH sutaponvitAn |
pashyannutphullanayanaH praveShTumupachakrame || 40||

supUjitaM devagaNairmahAtmabhiH  shivAdibhirbhArata puNyakarmabhiH |
rarAja tachchAshramamaNDalaM sadA  divIva rAjanravimaNDalaM yathA || 41||

krIDanti sarpairnakulA mRRigairvyAghrAshcha mitravat |
prabhAvAddIptatapasaH saMnikarShaguNAnvitAH || 42||

tatrAshramapade shreShThe sarvabhUtamanorame |
sevite dvijashArdUlairvedavedA~NgapAragaiH || 43||

nAnAniyamavikhyAtairRRiShibhishcha mahAtmabhiH |
pravishanneva chApashyaM jaTAchIradharaM prabhum || 44||

tejasA tapasA chaiva dIpyamAnaM yathAnalam |
shiShyamadhyagataM shAntaM yuvAnaM brAhmaNarShabham || 45||

shirasA vandamAnaM mAmupamanyurabhAShata || 45||

svAgataM puNDarIkAkSha saphalAni tapA.nsi naH |
yatpUjyaH pUjayasi no draShTavyo draShTumichChasi || 46||

tamahaM prA~njalirbhUtvA mRRigapakShiShvathAgniShu |
dharme cha shiShyavarge cha samapRRichChamanAmayam || 47||

tato mAM bhagavAnAha sAmnA paramavalgunA |
lapsyase tanayaM kRRiShNa Atmatulyamasa.nshayam || 48||

tapaH sumahadAsthAya toShayeshAnamIshvaram |
iha devaH sapatnIkaH samAkrIDatyadhokShaja || 49||

ihaiva devatAshreShThaM devAH sarShigaNAH purA |
tapasA brahmacharyeNa satyena cha damena cha || 50||

toShayitvA shubhAnkAmAnprApnuva.nste janArdana || 50||

tejasAM tapasAM chaiva nidhiH sa bhagavAniha |
shubhAshubhAnvitAnbhAvAnvisRRijansa~NkShipannapi || 51||

Aste devyA sahAchintyo yaM prArthayasi shatruhan || 51||

hiraNyakashipuryo.abhUddAnavo merukampanaH |
tena sarvAmaraishvaryaM sharvAtprAptaM samArbudam || 52||

tasyaiva putrapravaro mandaro nAma vishrutaH |
mahAdevavarAchChakraM varShArbudamayodhayat || 53||

viShNoshchakraM cha tadghoraM vajramAkhaNDalasya cha |
shIrNaM purAbhavattAta grahasyA~NgeShu keshava || 54||

ardyamAnAshcha vibudhA graheNa subalIyasA |
shivadattavarA~njaghnurasurendrAnsurA bhRRisham || 55||

tuShTo vidyutprabhasyApi trilokeshvaratAmadAt |
shataM varShasahasrANAM sarvalokeshvaro.abhavat || 56||

mamaivAnucharo nityaM bhavitAsIti chAbravIt || 56||

tathA putrasahasrANAmayutaM cha dadau prabhuH |
kushadvIpaM cha sa dadau rAjyena bhagavAnajaH || 57||

tathA shatamukho nAma dhAtrA sRRiShTo mahAsuraH |
yena varShashataM sAgramAtmamA.nsairhuto.analaH || 58||

taM prAha bhagavA.nstuShTaH kiM karomIti sha~NkaraH || 58||

taM vai shatamukhaH prAha yogo bhavatu me.adbhutaH |
balaM cha daivatashreShTha shAshvataM samprayachCha me || 59||

svAyambhuvaH kratushchApi putrArthamabhavatpurA |
Avishya yogenAtmAnaM trINi varShashatAnyapi || 60||

tasya devo.adadatputrAnsahasraM kratusaMmitAn |
yogeshvaraM devagItaM vettha kRRiShNa na sa.nshayaH || 61||

vAlakhilyA maghavatA avaj~nAtAH purA kila |
taiH kruddhairbhagavAnrudrastapasA toShito hyabhUt || 62||

tA.nshchApi daivatashreShThaH prAha prIto jagatpatiH |
suparNaM somahartAraM tapasotpAdayiShyatha || 63||

mahAdevasya roShAchcha Apo naShTAH purAbhavan |
tAshcha saptakapAlena devairanyAH pravartitAH || 64||

atrerbhAryApi bhartAraM santyajya brahmavAdinI |
nAhaM tasya munerbhUyo vashagA syAM katha~nchana || 65||

ityuktvA sA mahAdevamagachChachCharaNaM kila || 65||

nirAhArA bhayAdatrestrINi varShashatAnyapi |
asheta musaleShveva prasAdArthaM bhavasya sA || 66||

tAmabravIddhasandevo bhavitA vai sutastava |
va.nshe tavaiva nAmnA tu khyAtiM yAsyati chepsitAm || 67||

shAkalyaH sa.nshitAtmA vai nava varShashatAnyapi |
ArAdhayAmAsa bhavaM manoyaj~nena keshava || 68||

taM chAha bhagavA.nstuShTo granthakAro bhaviShyasi |
vatsAkShayA cha te kIrtistrailokye vai bhaviShyati || 69||

akShayaM cha kulaM te.astu maharShibhirala~NkRRitam || 69||

sAvarNishchApi vikhyAta RRiShirAsItkRRite yuge |
iha tena tapastaptaM ShaShTiM varShashatAnyatha || 70||

tamAha bhagavAnrudraH sAkShAttuShTo.asmi te.anagha |
granthakRRillokavikhyAto bhavitAsyajarAmaraH || 71||

mayApi cha yathA dRRiShTo devadevaH purA vibhuH |
sAkShAtpashupatistAta tachchApi shRRiNu mAdhava || 72||

yadarthaM cha mahAdevaH prayatena mayA purA |
ArAdhito mahAtejAstachchApi shRRiNu vistaram || 73||

yadavAptaM cha me pUrvaM devadevAnmaheshvarAt |
tatsarvamakhilenAdya kathayiShyAmi te.anagha || 74||

purA kRRitayuge tAta RRiShirAsInmahAyashAH |
vyAghrapAda iti khyAto vedavedA~NgapAragaH || 75||

tasyAhamabhavaM putro dhaumyashchApi mamAnujaH || 75||

kasyachittvatha kAlasya dhaumyena saha mAdhava |
AgachChamAshramaM krIDanmunInAM bhAvitAtmanAm || 76||

tatrApi cha mayA dRRiShTA duhyamAnA payasvinI |
lakShitaM cha mayA kShIraM svAduto hyamRRitopamam || 77||

tataH piShTaM samAloDya toyena saha mAdhava |
AvayoH kShIramityeva pAnArthamupanIyate || 78||

atha gavyaM payastAta kadAchitprAshitaM mayA |
tataH piShTarasaM tAta na me prItimudAvahat || 79||

tato.ahamabruvaM bAlyAjjananImAtmanastadA |
kShIrodanasamAyuktaM bhojanaM cha prayachCha me || 80||

tato mAmabravInmAtA duHkhashokasamanvitA |
putrasnehAtpariShvajya mUrdhni chAghrAya mAdhava || 81||

kutaH kShIrodanaM vatsa munInAM bhAvitAtmanAm |
vane nivasatAM nityaM kandamUlaphalAshinAm || 82||

aprasAdya virUpAkShaM varadaM sthANumavyayam |
kutaH kShIrodanaM vatsa sukhAni vasanAni cha || 83||

taM prapadya sadA vatsa sarvabhAvena sha~Nkaram |
tatprasAdAchcha kAmebhyaH phalaM prApsyasi putraka || 84||

jananyAstadvachaH shrutvA tadAprabhRRiti shatruhan |
mama bhaktirmahAdeve naiShThikI samapadyata || 85||

tato.ahaM tapa AsthAya toShayAmAsa sha~Nkaram |
divyaM varShasahasraM tu pAdA~NguShThAgraviShThitaH || 86||

ekaM varShashataM chaiva phalAhArastadAbhavam |
dvitIyaM shIrNaparNAshI tRRitIyaM chAmbubhojanaH || 87||

shatAni sapta chaivAhaM vAyubhakShastadAbhavam || 87||

tataH prIto mahAdevaH sarvalokeshvaraH prabhuH |
shakrarUpaM sa kRRitvA tu sarvairdevagaNairvRRitaH || 88||

sahasrAkShastadA bhUtvA vajrapANirmahAyashAH || 88||

sudhAvadAtaM raktAkShaM stabdhakarNaM madotkaTam |
AveShTitakaraM raudraM chaturdaMShTraM mahAgajam || 89||

samAsthitashcha bhagavAndIpyamAnaH svatejasA |
AjagAma kirITI tu hArakeyUrabhUShitaH || 90||

pANDureNAtapatreNa dhriyamANena mUrdhani |
sevyamAno.apsarobhishcha divyagandharvanAditaH || 91||

tato mAmAha devendraH prItaste.ahaM dvijottama |
varaM vRRiNIShva mattastvaM yatte manasi vartate || 92||

shakrasya tu vachaH shrutvA nAhaM prItamanAbhavam |
abruvaM cha tadA kRRiShNa devarAjamidaM vachaH || 93||

nAhaM tvatto varaM kA~NkShe nAnyasmAdapi daivatAt |
mahAdevAdRRite saumya satyametadbravImi te || 94||

pashupativachanAdbhavAmi sadyaH  kRRimiratha vA tarurapyanekashAkhaH |
apashupativaraprasAdajA me  tribhuvanarAjyavibhUtirapyaniShTA || 95||

api kITaH pata~Ngo vA bhaveyaM sha~NkarAj~nayA |
na tu shakra tvayA dattaM trailokyamapi kAmaye || 96||

yAvachChashA~NkashakalAmalabaddhamauli rna prIyate pashupatirbhagavAnmameshaH |
tAvajjarAmaraNajanmashatAbhighAtai rduHkhAni dehavihitAni samudvahAmi || 97||

divasakarashashA~NkavahnidIptaM  tribhuvanasAramapAramAdyamekam |
ajaramamaramaprasAdya rudraM  jagati pumAniha ko labheta shAntim || 98||

shakra uvAcha||

kaH punastava heturvai Ishe kAraNakAraNe |
yena devAdRRite.anyasmAtprasAdaM nAbhikA~NkShasi || 99||

upamanyuruvAcha||

hetubhirvA kimanyaiste IshaH kAraNakAraNam |
na shushruma yadanyasya li~Ngamabhyarchyate suraiH || 100||

kasyAnyasya suraiH sarvairli~NgaM muktvA maheshvaram |
archyate.architapUrvaM vA brUhi yadyasti te shrutiH || 101||

yasya brahmA cha viShNushcha tvaM chApi saha daivataiH |
archayadhvaM sadA li~NgaM tasmAchChreShThatamo hi saH || 102||

tasmAdvaramahaM kA~NkShe nidhanaM vApi kaushika |
gachCha vA tiShTha vA shakra yatheShTaM balasUdana || 103||

kAmameSha varo me.astu shApo vApi maheshvarAt |
na chAnyAM devatAM kA~NkShe sarvakAmaphalAnyapi || 104||

evamuktvA tu devendraM duHkhAdAkulitendriyaH |
na prasIdati me rudraH kimetaditi chintayan || 105||

athApashyaM kShaNenaiva tamevairAvataM punaH || 105||

ha.nsakundendusadRRishaM mRRiNAlakumudaprabham |
vRRiSharUpadharaM sAkShAtkShIrodamiva sAgaram || 106||

kRRiShNapuchChaM mahAkAyaM madhupi~Ngalalochanam |
jAmbUnadena dAmnA cha sarvataH samala~NkRRitam || 107||

raktAkShaM sumahAnAsaM sukarNaM sukaTItaTam |
supArshvaM vipulaskandhaM surUpaM chArudarshanam || 108||

kakudaM tasya chAbhAti skandhamApUrya viShThitam |
tuShAragirikUTAbhaM sitAbhrashikharopamam || 109||

tamAsthitashcha bhagavAndevadevaH sahomayA |
ashobhata mahAdevaH paurNamAsyAmivoDurAT || 110||

tasya tejobhavo vahniH sameghaH stanayitnumAn |
sahasramiva sUryANAM sarvamAvRRitya tiShThati || 111||

IshvaraH sumahAtejAH sa.nvartaka ivAnalaH |
yugAnte sarvabhUtAni didhakShuriva chodyataH || 112||

tejasA tu tadA vyApte durnirIkShye samantataH |
punarudvignahRRidayaH kimetaditi chintayam || 113||

muhUrtamiva tattejo vyApya sarvA disho dasha |
prashAntaM cha kShaNenaiva devadevasya mAyayA || 114||

athApashyaM sthitaM sthANuM bhagavantaM maheshvaram |
saurabheyagataM saumyaM vidhUmamiva pAvakam || 115||

sahitaM chArusarvA~NgyA pArvatyA parameshvaram || 115||

nIlakaNThaM mahAtmAnamasaktaM tejasAM nidhim |
aShTAdashabhujaM sthANuM sarvAbharaNabhUShitam || 116||

shuklAmbaradharaM devaM shuklamAlyAnulepanam |
shukladhvajamanAdhRRiShyaM shuklayaj~nopavItinam || 117||

gAyadbhirnRRityamAnaishcha utpatadbhiritastataH |
vRRitaM pAriShadairdivyairAtmatulyaparAkramaiH || 118||

bAlendumukuTaM pANDuM sharachchandramivoditam |
tribhirnetraiH kRRitoddyotaM tribhiH sUryairivoditaiH || 119||

ashobhata cha devasya mAlA gAtre sitaprabhe |
jAtarUpamayaiH padmairgrathitA ratnabhUShitA || 120||

mUrtimanti tathAstrANi sarvatejomayAni cha |
mayA dRRiShTAni govinda bhavasyAmitatejasaH || 121||

indrAyudhasahasrAbhaM dhanustasya mahAtmanaH |
pinAkamiti vikhyAtaM sa cha vai pannago mahAn || 122||

saptashIrSho mahAkAyastIkShNadaMShTro viSholbaNaH |
jyAveShTitamahAgrIvaH sthitaH puruShavigrahaH || 123||

sharashcha sUryasa~NkAshaH kAlAnalasamadyutiH |
yattadastraM mahAghoraM divyaM pAshupataM mahat || 124||

advitIyamanirdeshyaM sarvabhUtabhayAvaham |
sasphuli~NgaM mahAkAyaM visRRijantamivAnalam || 125||

ekapAdaM mahAdaMShTraM sahasrashirasodaram |
sahasrabhujajihvAkShamudgirantamivAnalam || 126||

brAhmAnnArAyaNAdaindrAdAgneyAdapi vAruNAt |
yadvishiShTaM mahAbAho sarvashastravighAtanam || 127||

yena tattripuraM dagdhvA kShaNAdbhasmIkRRitaM purA |
shareNaikena govinda mahAdevena lIlayA || 128||

nirdadAha jagatkRRitsnaM trailokyaM sacharAcharam |
maheshvarabhujotsRRiShTaM nimeShArdhAnna sa.nshayaH || 129||

nAvadhyo yasya loke.asminbrahmaviShNusureShvapi |
tadahaM dRRiShTavA.nstAta AshcharyAdbhutamuttamam || 130||

guhyamastraM paraM chApi tattulyAdhikameva vA |
yattachChUlamiti khyAtaM sarvalokeShu shUlinaH || 131||

dArayedyanmahIM kRRitsnAM shoShayedvA mahodadhim |
saMharedvA jagatkRRitsnaM visRRiShTaM shUlapANinA || 132||

yauvanAshvo hato yena mAndhAtA sabalaH purA |
chakravartI mahAtejAstrilokavijayI nRRipaH || 133||

mahAbalo mahAvIryaH shakratulyaparAkramaH |
karasthenaiva govinda lavaNasyeha rakShasaH || 134||

tachChUlamatitIkShNAgraM subhImaM lomaharShaNam |
trishikhAM bhrukuTIM kRRitvA tarjamAnamiva sthitam || 135||

vidhUmaM sArchiShaM kRRiShNaM kAlasUryamivoditam |
sarpahastamanirdeshyaM pAshahastamivAntakam || 136||

dRRiShTavAnasmi govinda tadastraM rudrasaMnidhau || 136||

parashustIkShNadhArashcha datto rAmasya yaH purA |
mahAdevena tuShTena kShatriyANAM kShaya~NkaraH || 137||

kArtavIryo hato yena chakravartI mahAmRRidhe || 137||

triHsaptakRRitvaH pRRithivI yena niHkShatriyA kRRitA |
jAmadagnyena govinda rAmeNAkliShTakarmaNA || 138||

dIptadhAraH suraudrAsyaH sarpakaNThAgraveShTitaH |
abhavachChUlino.abhyAshe dIptavahnishikhopamaH || 139||

asa~NkhyeyAni chAstrANi tasya divyAni dhImataH |
prAdhAnyato mayaitAni kIrtitAni tavAnagha || 140||

savyadeshe tu devasya brahmA lokapitAmahaH |
divyaM vimAnamAsthAya ha.nsayuktaM manojavam || 141||

vAmapArshvagatashchaiva tathA nArAyaNaH sthitaH |
vainateyaM samAsthAya sha~NkhachakragadAdharaH || 142||

skando mayUramAsthAya sthito devyAH samIpataH |
shaktiM kaNThe samAdAya dvitIya iva pAvakaH || 143||

purastAchchaiva devasya nandiM pashyAmyavasthitam |
shUlaM viShTabhya tiShThantaM dvitIyamiva sha~Nkaram || 144||

svAyambhuvAdyA manavo bhRRigvAdyA RRiShayastathA |
shakrAdyA devatAshchaiva sarva eva samabhyayuH || 145||

te.abhivAdya mahAtmAnaM parivArya samantataH |
astuvanvividhaiH stotrairmahAdevaM surAstadA || 146||

brahmA bhavaM tadA stunvanrathantaramudIrayan |
jyeShThasAmnA cha deveshaM jagau nArAyaNastadA || 147||

gRRiNa~nshakraH paraM brahma shatarudrIyamuttamam || 147||

brahmA nArAyaNashchaiva devarAjashcha kaushikaH |
ashobhanta mahAtmAnastrayastraya ivAgnayaH || 148||

teShAM madhyagato devo rarAja bhagavA~nshivaH |
sharadghanavinirmuktaH pariviShTa ivA.nshumAn || 149||

tato.ahamastuvaM devaM stavenAnena suvratam || 149||

namo devAdhidevAya mahAdevAya vai namaH |
shakrAya shakrarUpAya shakraveShadharAya cha || 150||

namaste vajrahastAya pi~NgalAyAruNAya cha |
pinAkapANaye nityaM khaDgashUladharAya cha || 151||

namaste kRRiShNavAsAya kRRiShNaku~nchitamUrdhaje |
kRRiShNAjinottarIyAya kRRiShNAShTamiratAya cha || 152||

shuklavarNAya shuklAya shuklAmbaradharAya cha |
shuklabhasmAvaliptAya shuklakarmaratAya cha || 153||

tvaM brahmA sarvadevAnAM rudrANAM nIlalohitaH |
AtmA cha sarvabhUtAnAM sA~Nkhye puruSha uchyase || 154||

RRiShabhastvaM pavitrANAM yoginAM niShkalaH shivaH |
AshramANAM gRRihasthastvamIshvarANAM maheshvaraH || 155||

kuberaH sarvayakShANAM kratUnAM viShNuruchyase || 155||

parvatAnAM mahAmerurnakShatrANAM cha chandramAH |
vasiShThastvamRRiShINAM cha grahANAM sUrya uchyase || 156||

AraNyAnAM pashUnAM cha siMhastvaM parameshvaraH |
grAmyANAM govRRiShashchAsi bhagavA.NllokapUjitaH || 157||

AdityAnAM bhavAnviShNurvasUnAM chaiva pAvakaH |
pakShiNAM vainateyashcha ananto bhujageShu cha || 158||

sAmavedashcha vedAnAM yajuShAM shatarudriyam |
sanatkumAro yogInAM sA~NkhyAnAM kapilo hyasi || 159||

shakro.asi marutAM deva pitR^INAM dharmarADasi |
brahmalokashcha lokAnAM gatInAM mokSha uchyase || 160||

kShIrodaH sAgarANAM cha shailAnAM himavAngiriH |
varNAnAM brAhmaNashchAsi viprANAM dIkShito dvijaH || 161||

Adistvamasi lokAnAM saMhartA kAla eva cha || 161||

yachchAnyadapi lokeShu sattvaM tejodhikaM smRRitam |
tatsarvaM bhagavAneva iti me nishchitA matiH || 162||

namaste bhagavandeva namaste bhaktavatsala |
yogeshvara namaste.astu namaste vishvasambhava || 163||

prasIda mama bhaktasya dInasya kRRipaNasya cha |
anaishvaryeNa yuktasya gatirbhava sanAtana || 164||

yaM chAparAdhaM kRRitavAnaj~nAnAtparameshvara |
madbhakta iti devesha tatsarvaM kShantumarhasi || 165||

mohitashchAsmi devesha tubhyaM rUpaviparyayAt |
tena nArghyaM mayA dattaM pAdyaM chApi sureshvara || 166||

evaM stutvAhamIshAnaM pAdyamarghyaM cha bhaktitaH |
kRRitA~njalipuTo bhUtvA sarvaM tasmai nyavedayam || 167||

tataH shItAmbusa.nyuktA divyagandhasamanvitA |
puShpavRRiShTiH shubhA tAta papAta mama mUrdhani || 168||

dundubhishcha tato divyastADito devaki~NkaraiH |
vavau cha mArutaH puNyaH shuchigandhaH sukhAvahaH || 169||

tataH prIto mahAdevaH sapatnIko vRRiShadhvajaH |
abravIttridashA.nstatra harShayanniva mAM tadA || 170||

pashyadhvaM tridashAH sarve upamanyormahAtmanaH |
mayi bhaktiM parAM divyAmekabhAvAdavasthitAm || 171||

evamuktAstataH kRRiShNa surAste shUlapANinA |
UchuH prA~njalayaH sarve namaskRRitvA vRRiShadhvajam || 172||

bhagavandevadevesha lokanAtha jagatpate |
labhatAM sarvakAmebhyaH phalaM tvatto dvijottamaH || 173||

evamuktastataH sharvaH surairbrahmAdibhistathA |
Aha mAM bhagavAnIshaH prahasanniva sha~NkaraH || 174||

vatsopamanyo prIto.asmi pashya mAM munipu~Ngava |
dRRiDhabhakto.asi viprarShe mayA jij~nAsito hyasi || 175||

anayA chaiva bhaktyA te atyarthaM prItimAnaham |
tasmAtsarvAndadAmyadya kAmA.nstava yathepshitAn || 176||

evamuktasya chaivAtha mahAdevena me vibho |
harShAdashrUNyavartanta lomaharShashcha jAyate || 177||

abruvaM cha tadA devaM harShagadgadayA girA |
jAnubhyAmavaniM gatvA praNamya cha punaH punaH || 178||

adya jAto hyahaM deva adya me saphalaM tapaH |
yanme sAkShAnmahAdevaH prasannastiShThate.agrataH || 179||

yaM na pashyanti chArAdhya devA hyamitavikramam |
tamahaM dRRiShTavAndevaM ko.anyo dhanyataro mayA || 180||

evaM dhyAyanti vidvA.nsaH paraM tattvaM sanAtanam |
ShaDvi.nshakamiti khyAtaM yatparAtparamakSharam || 181||

sa eSha bhagavAndevaH sarvatattvAdiravyayaH |
sarvatattvavidhAnaj~naH pradhAnapuruSheshvaraH || 182||

yo.asRRijaddakShiNAda~NgAdbrahmANaM lokasambhavam |
vAmapArshvAttathA viShNuM lokarakShArthamIshvaraH || 183||

yugAnte chaiva samprApte rudrama~NgAtsRRijatprabhuH || 183||

sa rudraH saMharankRRitsnaM jagatsthAvaraja~Ngamam |
kAlo bhUtvA mahAtejAH sa.nvartaka ivAnalaH || 184||

eSha devo mahAdevo jagatsRRiShTvA charAcharam |
kalpAnte chaiva sarveShAM smRRitimAkShipya tiShThati || 185||

sarvagaH sarvabhUtAtmA sarvabhUtabhavodbhavaH |
Aste sarvagato nityamadRRishyaH sarvadaivataiH || 186||

yadi deyo varo mahyaM yadi tuShTashcha me prabhuH |
bhaktirbhavatu me nityaM shAshvatI tvayi sha~Nkara || 187||

atItAnAgataM chaiva vartamAnaM cha yadvibho |
jAnIyAmiti me buddhistvatprasAdAtsurottama || 188||

kShIrodanaM cha bhu~njIyAmakShayaM saha bAndhavaiH |
Ashrame cha sadA mahyaM sAMnidhyaM paramastu te || 189||

evamuktaH sa mAM prAha bhagavA.NllokapUjitaH |
maheshvaro mahAtejAshcharAcharaguruH prabhuH || 190||

ajarashchAmarashchaiva bhava duHkhavivarjitaH |
shIlavAnguNasampannaH sarvaj~naH priyadarshanaH || 191||

akShayaM yauvanaM te.astu tejashchaivAnalopamam |
kShIrodaH sAgarashchaiva yatra yatrechChase mune || 192||

tatra te bhavitA kAmaM sAMnidhyaM payaso nidheH |
kShIrodanaM cha bhu~NkShva tvamamRRitena samanvitam || 193||

bandhubhiH sahitaH kalpaM tato mAmupayAsyasi |
sAMnidhyamAshrame nityaM kariShyAmi dvijottama || 194||

tiShTha vatsa yathAkAmaM notkaNThAM kartumarhasi |
smRRitaH smRRitashcha te vipra sadA dAsyAmi darshanam || 195||

evamuktvA sa bhagavAnsUryakoTisamaprabhaH |
mameshAno varaM dattvA tatraivAntaradhIyata || 196||

evaM dRRiShTo mayA kRRiShNa devadevaH samAdhinA |
tadavAptaM cha me sarvaM yaduktaM tena dhImatA || 197||

pratyakShaM chaiva te kRRiShNa pashya siddhAnvyavasthitAn |
RRiShInvidyAdharAnyakShAngandharvApsarasastathA || 198||

pashya vRRikShAnmanoramyAnsadA puShpaphalAnvitAn |
sarvartukusumairyuktAnsnigdhapatrAnsushAkhinaH || 199||

sarvametanmahAbAho divyabhAvasamanvitam || 199||

\hrule

\medskip
                  15
\medskip

upamanyuruvAcha||

etAnsahasrashashchAnyAnsamanudhyAtavAnharaH |
kasmAtprasAdaM bhagavAnna kuryAttava mAdhava || 1||

tvAdRRishena hi devAnAM shlAghanIyaH samAgamaH |
brahmaNyenAnRRisha.nsena shraddadhAnena chApyuta || 2||

japyaM cha te pradAsyAmi yena drakShyasi sha~Nkaram || 2||

kRRiShNa uvAcha||

abruvaM tamahaM brahma.nstvatprasAdAnmahAmune |
drakShye ditijasa~NghAnAM mardanaM tridasheshvaram || 3||

dine.aShTame cha vipreNa dIkShito.ahaM yathAvidhi |
daNDI muNDI kushI chIrI ghRRitAkto mekhalI tathA || 4||

mAsamekaM phalAhAro dvitIyaM salilAshanaH |
tRRitIyaM cha chaturthaM cha pa~nchamaM chAnilAshanaH || 5||

ekapAdena tiShTha.nshcha UrdhvabAhuratandritaH |
tejaH sUryasahasrasya apashyaM divi bhArata || 6||

tasya madhyagataM chApi tejasaH pANDunandana |
indrAyudhapinaddhA~NgaM vidyunmAlAgavAkShakam || 7||

nIlashailachayaprakhyaM balAkAbhUShitaM ghanam || 7||

tamAsthitashcha bhagavAndevyA saha mahAdyutiH |
tapasA tejasA kAntyA dIptayA saha bhAryayA || 8||

rarAja bhagavA.nstatra devyA saha maheshvaraH |
somena sahitaH sUryo yathA meghasthitastathA || 9||

saMhRRiShTaromA kaunteya vismayotphullalochanaH |
apashyaM devasa~NghAnAM gatimArtiharaM haram || 10||

kirITinaM gadinaM shUlapANiM  vyAghrAjinaM jaTilaM daNDapANim |
pinAkinaM vajriNaM tIkShNadaMShTraM  shubhA~NgadaM vyAlayaj~nopavItam || 11||

divyAM mAlAmurasAnekavarNAM  samudvahantaM gulphadeshAvalambAm |
chandraM yathA pariviShTaM sasandhyaM  varShAtyaye tadvadapashyamenam || 12||

pramathAnAM gaNaishchaiva samantAtparivAritam |
sharadIva suduShprekShyaM pariviShTaM divAkaram || 13||

ekAdasha tathA chainaM rudrANAM vRRiShavAhanam |
astuvanniyatAtmAnaH karmabhiH shubhakarmiNam || 14||

AdityA vasavaH sAdhyA vishvedevAstathAshvinau |
vishvAbhiH stutibhirdevaM vishvadevaM samastuvan || 15||

shatakratushcha bhagavAnviShNushchAditinandanau |
brahmA rathantaraM sAma Irayanti bhavAntike || 16||

yogIshvarAH subahavo yogadaM pitaraM gurum |
brahmarShayashcha sasutAstathA devarShayashcha vai || 17||

pRRithivI chAntarikShaM cha nakShatrANi grahAstathA |
mAsArdhamAsA RRitavo rAtryaH sa.nvatsarAH kShaNAH || 18||

muhUrtAshcha nimeShAshcha tathaiva yugaparyayAH |
divyA rAjannamasyanti vidyAH sarvA dishastathA || 19||

sanatkumAro vedAshcha itihAsAstathaiva cha |
marIchira~NgirA atriH pulastyaH pulahaH kratuH || 20||

manavaH saptasomashcha atharvA sabRRihaspatiH |
bhRRigurdakShaH kashyapashcha vasiShThaH kAshya eva cha || 21||

ChandA.nsi dIkShA yaj~nAshcha dakShiNAH pAvako haviH |
yaj~nopagAni dravyANi mUrtimanti yudhiShThira || 22||

prajAnAM patayaH sarve saritaH pannagA nagAH |
devAnAM mAtaraH sarvA devapatnyaH sakanyakAH || 23||

sahasrANi munInAM cha ayutAnyarbudAni cha |
namasyanti prabhuM shAntaM parvatAH sAgarA dishaH || 24||

gandharvApsarasashchaiva gItavAditrakovidAH |
divyatAnena gAyantaH stuvanti bhavamadbhutam || 25||

vidyAdharA dAnavAshcha guhyakA rAkShasAstathA || 25||

sarvANi chaiva bhUtAni sthAvarANi charANi cha |
namasyanti mahArAja vA~NmanaHkarmabhirvibhum || 26||

purastAdviShThitaH sharvo mamAsIttridasheshvaraH || 26||

purastAdviShThitaM dRRiShTvA mameshAnaM cha bhArata |
saprajApatishakrAntaM jaganmAmabhyudaikShata || 27||

IkShituM cha mahAdevaM na me shaktirabhUttadA |
tato mAmabravIddevaH pashya kRRiShNa vadasva cha || 28||

shirasA vandite deve devI prItA umAbhavat |
tato.ahamastuvaM sthANuM stutaM brahmAdibhiH suraiH || 29||

namo.astu te shAshvata sarvayone  brahmAdhipaM tvAmRRiShayo vadanti |
tapashcha sattvaM cha rajastamashcha  tvAmeva satyaM cha vadanti santaH || 30||

tvaM vai brahmA cha rudrashcha varuNo.agnirmanurbhavaH |
dhAtA tvaShTA vidhAtA cha tvaM prabhuH sarvatomukhaH || 31||

tvatto jAtAni bhUtAni sthAvarANi charANi cha |
tvamAdiH sarvabhUtAnAM saMhArashcha tvameva hi || 32||

ye chendriyArthAshcha manashcha kRRitsnaM  ye vAyavaH sapta tathaiva chAgniH |
ye vA divisthA devatAshchApi pu.nsAM  tasmAtparaM tvAmRRiShayo vadanti || 33||

vedA yaj~nAshcha somashcha dakShiNA pAvako haviH |
yaj~nopagaM cha yatki~nchidbhagavA.nstadasa.nshayam || 34||

iShTaM dattamadhItaM cha vratAni niyamAshcha ye |
hrIH kIrtiH shrIrdyutistuShTiH siddhishchaiva tvadarpaNA || 35||

kAmaH krodho bhayaM lobho madaH stambho.atha matsaraH |
Adhayo vyAdhayashchaiva bhagava.nstanayAstava || 36||

kRRitirvikAraH pralayaH pradhAnaM prabhavo.avyayaH |
manasaH paramA yoniH svabhAvashchApi shAshvataH || 37||

avyaktaH pAvana vibho sahasrA.nsho hiraNmayaH || 37||

AdirguNAnAM sarveShAM bhavAnvai jIvanAshrayaH |
mahAnAtmA matirbrahmA vishvaH shambhuH svayambhuvaH || 38||

buddhiH praj~nopalabdhishcha sa.nvitkhyAtirdhRRitiH smRRitiH |
paryAyavAchakaiH shabdairmahAnAtmA vibhAvyase || 39||

tvAM buddhvA brAhmaNo vidvAnna pramohaM nigachChati |
hRRidayaM sarvabhUtAnAM kShetraj~nastvamRRiShiShTutaH || 40||

sarvataHpANipAdastvaM sarvatokShishiromukhaH |
sarvataHshrutimA.Nlloke sarvamAvRRitya tiShThasi || 41||

phalaM tvamasi tigmA.nsho nimeShAdiShu karmasu |
tvaM vai prabhArchiH puruShaH sarvasya hRRidi sa.nsthitaH || 42||

aNimA laghimA prAptirIshAno jyotiravyayaH || 42||

tvayi buddhirmatirlokAH prapannAH sa.nshritAshcha ye |
dhyAnino nityayogAshcha satyasandhA jitendriyAH || 43||

yastvAM dhruvaM vedayate guhAshayaM  prabhuM purANaM puruShaM vishvarUpam |
hiraNmayaM buddhimatAM parAM gatiM  sa buddhimAnbuddhimatItya tiShThati || 44||

viditvA sapta sUkShmANi ShaDa~NgaM tvAM cha mUrtitaH |
pradhAnavidhiyogasthastvAmeva vishate budhaH || 45||

evamukte mayA pArtha bhave chArtivinAshane |
charAcharaM jagatsarvaM siMhanAdamathAkarot || 46||

saviprasa~NghAshcha surAsurAshcha  nAgAH pishAchAH pitaro vayA.nsi |
rakShogaNA bhUtagaNAshcha sarve  maharShayashchaiva tathA praNemuH || 47||

mama mUrdhni cha divyAnAM kusumAnAM sugandhinAm |
rAshayo nipatanti sma vAyushcha susukho vavau || 48||

nirIkShya bhagavAndevImumAM mAM cha jagaddhitaH |
shatakratuM chAbhivIkShya svayaM mAmAha sha~NkaraH || 49||

vidmaH kRRiShNa parAM bhaktimasmAsu tava shatruhan |
kriyatAmAtmanaH shreyaH prItirhi paramA tvayi || 50||

vRRiNIShvAShTau varAnkRRiShNa dAtAsmi tava sattama |
brUhi yAdavashArdUla yAnichChasi sudurlabhAn || 51||

\hrule

\medskip
                  16
\medskip

kRRiShNa uvAcha||

mUrdhnA nipatya niyatastejaHsaMnichaye tataH |
paramaM harShamAgamya bhagavantamathAbruvam || 1||

dharme dRRiDhatvaM yudhi shatrughAtaM  yashastathAgryaM paramaM balaM cha |
yogapriyatvaM tava saMnikarShaM  vRRiNe sutAnAM cha shataM shatAni || 2||

evamastviti tadvAkyaM mayoktaH prAha sha~NkaraH || 3||
tato mAM jagato mAtA dharaNI sarvapAvanI |
uvAchomA praNihitA sharvANI tapasAM nidhiH || 4||

datto bhagavatA putraH sAmbo nAma tavAnagha |
matto.apyaShTau varAniShTAngRRihANa tvaM dadAmi te || 5||

praNamya shirasA sA cha mayoktA pANDunandana || 5||

dvijeShvakopaM pitRRitaH prasAdaM  shataM sutAnAmupabhogaM paraM cha |
kule prItiM mAtRRitashcha prasAdaM  shamaprAptiM pravRRiNe chApi dAkShyam || 6||

devyuvAcha||

evaM bhaviShyatyamaraprabhAva  nAhaM mRRiShA jAtu vade kadAchit |
bhAryAsahasrANi cha ShoDashaiva  tAsu priyatvaM cha tathAkShayatvam || 7||

prItiM chAgryAM bAndhavAnAM sakAshA ddadAmi te vapuShaH kAmyatAM cha |
bhokShyante vai saptatirvai shatAni  gRRihe tubhyamatithInAM cha nityam || 8||

vAsudeva uvAcha||

evaM dattvA varAndevo mama devI cha bhArata |
antarhitaH kShaNe tasminsagaNo bhImapUrvaja || 9||

etadatyadbhutaM sarvaM brAhmaNAyAtitejase |
upamanyave mayA kRRitsnamAkhyAtaM kauravottama || 10||

namaskRRitvA tu sa prAha devadevAya suvrata |
nAsti sharvasamo dAne nAsti sharvasamo raNe || 11||

nAsti sharvasamo devo nAsti sharvasamA gatiH || 11||

RRiShirAsItkRRite tAta taNDirityeva vishrutaH |
dasha varShasahasrANi tena devaH samAdhinA || 12||

ArAdhito.abhUdbhaktena tasyodarkaM nishAmaya || 12||

sa dRRiShTavAnmahAdevamastauShIchcha stavairvibhum |
pavitrANAM pavitrastvaM gatirgatimatAM vara || 13||

atyugraM tejasAM tejastapasAM paramaM tapaH || 13||

vishvAvasuhiraNyAkShapuruhUtanamaskRRita |
bhUrikalyANada vibho purusatya namo.astu te || 14||

jAtImaraNabhIrUNAM yatInAM yatatAM vibho |
nirvANada sahasrA.nsho namaste.astu sukhAshraya || 15||

brahmA shatakraturviShNurvishvedevA maharShayaH |
na vidustvAM tu tattvena kuto vetsyAmahe vayam || 16||

tvattaH pravartate kAlastvayi kAlashcha lIyate |
kAlAkhyaH puruShAkhyashcha brahmAkhyashcha tvameva hi || 17||

tanavaste smRRitAstisraH purANaj~naiH surarShibhiH |
adhipauruShamadhyAtmamadhibhUtAdhidaivatam || 18||

adhilokyAdhivij~nAnamadhiyaj~nastvameva hi || 18||

tvAM viditvAtmadehasthaM durvidaM daivatairapi |
vidvA.nso yAnti nirmuktAH paraM bhAvamanAmayam || 19||

anichChatastava vibho janmamRRityuranekataH |
dvAraM tvaM svargamokShANAmAkSheptA tvaM dadAsi cha || 20||

tvameva mokShaH svargashcha kAmaH krodhastvameva hi |
sattvaM rajastamashchaiva adhashchordhvaM tvameva hi || 21||

brahmA viShNushcha rudrashcha skandendrau savitA yamaH |
varuNendU manurdhAtA vidhAtA tvaM dhaneshvaraH || 22||

bhUrvAyurjyotirApashcha vAgbuddhistvaM matirmanaH |
karma satyAnRRite chobhe tvamevAsti cha nAsti cha || 23||

indriyANIndriyArthAshcha tatparaM prakRRiterdhruvam |
vishvAvishvaparo bhAvashchintyAchintyastvameva hi || 24||

yachchaitatparamaM brahma yachcha tatparamaM padam |
yA gatiH sA~NkhyayogAnAM sa bhavAnnAtra sa.nshayaH || 25||

nUnamadya kRRitArthAH sma nUnaM prAptAH satAM gatim |
yAM gatiM prApnuvantIha j~nAnanirmalabuddhayaH || 26||

aho mUDhAH sma suchiramimaM kAlamachetasaH |
yanna vidmaH paraM devaM shAshvataM yaM vidurbudhAH || 27||

so.ayamAsAditaH sAkShAdbahubhirjanmabhirmayA |
bhaktAnugrahakRRiddevo yaM j~nAtvAmRRitamashnute || 28||

devAsuramanuShyANAM yachcha guhyaM sanAtanam |
guhAyAM nihitaM brahma durvij~neyaM surairapi || 29||

sa eSha bhagavAndevaH sarvakRRitsarvatomukhaH |
sarvAtmA sarvadarshI cha sarvagaH sarvaveditA || 30||

prANakRRitprANabhRRitprANI prANadaH prANinAM gatiH |
dehakRRiddehabhRRiddehI dehabhugdehinAM gatiH || 31||

adhyAtmagatiniShThAnAM dhyAninAmAtmavedinAm |
apunarmArakAmAnAM yA gatiH so.ayamIshvaraH || 32||

ayaM cha sarvabhUtAnAM shubhAshubhagatipradaH |
ayaM cha janmamaraNe vidadhyAtsarvajantuShu || 33||

ayaM cha siddhikAmAnAmRRiShINAM siddhidaH prabhuH |
ayaM cha mokShakAmAnAM dvijAnAM mokShadaH prabhuH || 34||

bhUrAdyAnsarvabhuvanAnutpAdya sadivaukasaH |
vibharti devastanubhiraShTAbhishcha dadAti cha || 35||

ataH pravartate sarvamasminsarvaM pratiShThitam |
asmi.nshcha pralayaM yAti ayamekaH sanAtanaH || 36||

ayaM sa satyakAmAnAM satyalokaH paraH satAm |
apavargashcha muktAnAM kaivalyaM chAtmavAdinAm || 37||

ayaM brahmAdibhiH siddhairguhAyAM gopitaH prabhuH |
devAsuramanuShyANAM na prakAsho bhavediti || 38||

taM tvAM devAsuranarAstattvena na vidurbhavam |
mohitAH khalvanenaiva hRRichChayena praveshitAH || 39||

ye chainaM samprapadyante bhaktiyogena bhArata |
teShAmevAtmanAtmAnaM darshayatyeSha hRRichChayaH || 40||

yaM j~nAtvA na punarjanma maraNaM chApi vidyate |
yaM viditvA paraM vedyaM veditavyaM na vidyate || 41||

yaM labdhvA paramaM lAbhaM manyate nAdhikaM punaH |
prANasUkShmAM parAM prAptimAgachChatyakShayAvahAm || 42||

yaM sA~NkhyA guNatattvaj~nAH sA~NkhyashAstravishAradAH |
sUkShmaj~nAnaratAH pUrvaM j~nAtvA muchyanti bandhanaiH || 43||

yaM cha vedavido vedyaM vedAnteShu pratiShThitam |
prANAyAmaparA nityaM yaM vishanti japanti cha || 44||

ayaM sa devayAnAnAmAdityo dvAramuchyate |
ayaM cha pitRRiyAnAnAM chandramA dvAramuchyate || 45||

eSha kAlagatishchitrA sa.nvatsarayugAdiShu |
bhAvAbhAvau tadAtve cha ayane dakShiNottare || 46||

evaM prajApatiH pUrvamArAdhya bahubhiH stavaiH |
varayAmAsa putratve nIlalohitasa~nj~nitam || 47||

RRigbhiryamanusha.nsanti tantre karmaNi bahvRRichaH |
yajurbhiryaM tridhA vedyaM juhvatyadhvaryavo.adhvare || 48||

sAmabhiryaM cha gAyanti sAmagAH shuddhabuddhayaH |
yaj~nasya paramA yoniH patishchAyaM paraH smRRitaH || 49||

rAtryahaHshrotranayanaH pakShamAsashirobhujaH |
RRituvIryastapodhairyo hyabdaguhyorupAdavAn || 50||

mRRityuryamo hutAshashcha kAlaH saMhAravegavAn |
kAlasya paramA yoniH kAlashchAyaM sanAtanaH || 51||

chandrAdityau sanakShatrau sagrahau saha vAyunA |
dhruvaH saptarShayashchaiva bhuvanAH sapta eva cha || 52||

pradhAnaM mahadavyaktaM visheShAntaM savaikRRitam |
brahmAdi stambaparyantaM bhUtAdi sadasachcha yat || 53||

aShTau prakRRitayashchaiva prakRRitibhyashcha yatparam |
asya devasya yadbhAgaM kRRitsnaM samparivartate || 54||

etatparamamAnandaM yattachChAshvatameva cha |
eShA gatirviraktAnAmeSha bhAvaH paraH satAm || 55||

etatpadamanudvignametadbrahma sanAtanam |
shAstravedA~NgaviduShAmetaddhyAnaM paraM padam || 56||

iyaM sA paramA kAShThA iyaM sA paramA kalA |
iyaM sA paramA siddhiriyaM sA paramA gatiH || 57||

iyaM sA paramA shAntiriyaM sA nirvRRitiH parA |
yaM prApya kRRitakRRityAH sma ityamanyanta vedhasaH || 58||

iyaM tuShTiriyaM siddhiriyaM shrutiriyaM smRRitiH |
adhyAtmagatiniShThAnAM viduShAM prAptiravyayA || 59||

yajatAM yaj~nakAmAnAM yaj~nairvipuladakShiNaiH |
yA gatirdaivatairdivyA sA gatistvaM sanAtana || 60||

japyahomavrataiH kRRichChrairniyamairdehapAtanaiH |
tapyatAM yA gatirdeva vairAje sA gatirbhavAn || 61||

karmanyAsakRRitAnAM cha viraktAnAM tatastataH |
yA gatirbrahmabhavane sA gatistvaM sanAtana || 62||

apunarmArakAmAnAM vairAgye vartatAM pare |
vikRRitInAM layAnAM cha sA gatistvaM sanAtana || 63||

j~nAnavij~nAnaniShThAnAM nirupAkhyA nira~njanA |
kaivalyA yA gatirdeva paramA sA gatirbhavAn || 64||

vedashAstrapurANoktAH pa~nchaitA gatayaH smRRitAH |
tvatprasAdAddhi labhyante na labhyante.anyathA vibho || 65||

iti taNDistapoyogAttuShTAveshAnamavyayam |
jagau cha paramaM brahma yatpurA lokakRRijjagau || 66||

brahmA shatakraturviShNurvishvedevA maharShayaH |
na vidustvAmiti tatastuShTaH provAcha taM shivaH || 67||

akShayashchAvyayashchaiva bhavitA duHkhavarjitaH |
yashasvI tejasA yukto divyaj~nAnasamanvitaH || 68||

RRiShINAmabhigamyashcha sUtrakartA sutastava |
matprasAdAddvijashreShTha bhaviShyati na sa.nshayaH || 69||

kaM vA kAmaM dadAmyadya brUhi yadvatsa kA~NkShase |
prA~njaliH sa uvAchedaM tvayi bhaktirdRRiDhAstu me || 70||

evaM dattvA varaM devo vandyamAnaH surarShibhiH |
stUyamAnashcha vibudhaistatraivAntaradhIyata || 71||

antarhite bhagavati sAnuge yAdaveshvara |
RRiShirAshramamAgamya mamaitatproktavAniha || 72||

yAni cha prathitAnyAdau taNDirAkhyAtavAnmama |
nAmAni mAnavashreShTha tAni tvaM shRRiNu siddhaye || 73||

dasha nAmasahasrANi vedeShvAha pitAmahaH |
sharvasya shAstreShu tathA dasha nAmashatAni vai || 74||

guhyAnImAni nAmAni taNDirbhagavato.achyuta |
devaprasAdAddevesha purA prAha mahAtmane || 75||

\hrule

\medskip
              shivasahasranAma
                  17
\medskip

vAsudeva uvAcha||

tataH sa prayato bhUtvA mama tAta yudhiShThira |
prA~njaliH prAha viprarShirnAmasaMhAramAditaH || 1||

upamanyuruvAcha||

brahmaproktairRRiShiproktairvedavedA~NgasambhavaiH |
sarvalokeShu vikhyAtaiH sthANuM stoShyAmi nAmabhiH || 2||

mahadbhirvihitaiH satyaiH siddhaiH sarvArthasAdhakaiH |
RRiShiNA taNDinA bhaktyA kRRitairdevakRRitAtmanA || 3||

yathoktairlokavikhyAtairmunibhistattvadarshibhiH |
pravaraM prathamaM svargyaM sarvabhUtahitaM shubham || 4||

shrutaiH sarvatra jagati brahmalokAvatAritaiH || 4||

yattadrahasyaM paramaM brahmaproktaM sanAtanam |
vakShye yadukulashreShTha shRRiNuShvAvahito mama || 5||

paratvena bhavaM devaM bhaktastvaM parameshvaram |
tena te shrAvayiShyAmi yattadbrahma sanAtanam || 6||

na shakyaM vistarAtkRRitsnaM vaktuM sharvasya kenachit |
yuktenApi vibhUtInAmapi varShashatairapi || 7||

yasyAdirmadhyamantashcha surairapi na gamyate |
kastasya shaknuyAdvaktuM guNAnkArtsnyena mAdhava || 8||

kiM tu devasya mahataH sa~NkShiptArthapadAkSharam |
shaktitashcharitaM vakShye prasAdAttasya chaiva hi || 9||

aprApyeha tato.anuj~nAM na shakyaH stotumIshvaraH |
yadA tenAbhyanuj~nAtaH stuvatyeva sadA bhavam || 10||

anAdinidhanasyAhaM sarvayonermahAtmanaH |
nAmnAM ka~nchitsamuddeshaM vakShye hyavyaktayoninaH || 11||

varadasya vareNyasya vishvarUpasya dhImataH |
shRRiNu nAmasamuddeshaM yaduktaM padmayoninA || 12||

dasha nAmasahasrANi yAnyAha prapitAmahaH |
tAni nirmathya manasA dadhno ghRRitamivoddhRRitam || 13||

gireH sAraM yathA hema puShpAtsAraM yathA madhu |
ghRRitAtsAraM yathA maNDastathaitatsAramuddhRRitam || 14||

sarvapApmApahamidaM chaturvedasamanvitam |
prayatnenAdhigantavyaM dhAryaM cha prayatAtmanA || 15||

shAntikaM pauShTikaM chaiva rakShoghnaM pAvanaM mahat || 15||

idaM bhaktAya dAtavyaM shraddadhAnAstikAya cha |
nAshraddadhAnarUpAya nAstikAyAjitAtmane || 16||

yashchAbhyasUyate devaM bhUtAtmAnaM pinAkinam |
sa kRRiShNa narakaM yAti saha pUrvaiH sahAnugaiH || 17||

idaM dhyAnamidaM yogamidaM dhyeyamanuttamam |
idaM japyamidaM j~nAnaM rahasyamidamuttamam || 18||

idaM j~nAtvAntakAle.api gachCheddhi paramAM gatim || 18||

pavitraM ma~NgalaM puNyaM kalyANamidamuttamam |
nigadiShye mahAbAho stavAnAmuttamaM stavam || 19||

idaM brahmA purA kRRitvA sarvalokapitAmahaH |
sarvastavAnAM divyAnAM rAjatve samakalpayat || 20||

tadAprabhRRiti chaivAyamIshvarasya mahAtmanaH |
stavarAjeti vikhyAto jagatyamarapUjitaH || 21||

brahmalokAdayaM chaiva stavarAjo.avatAritaH || 21||

yasmAttaNDiH purA prAha tena taNDikRRito.abhavat |
svargAchchaivAtra bhUlokaM taNDinA hyavatAritaH || 22||

sarvama~Ngalama~NgalyaM sarvapApapraNAshanam |
nigadiShye mahAbAho stavAnAmuttamaM stavam || 23||

brahmaNAmapi yadbrahma parANAmapi yatparam |
tejasAmapi yattejastapasAmapi yattapaH || 24||

shAntInAmapi yA shAntirdyutInAmapi yA dyutiH |
dAntAnAmapi yo dAnto dhImatAmapi yA cha dhIH || 25||

devAnAmapi yo devo munInAmapi yo muniH |
yaj~nAnAmapi yo yaj~naH shivAnAmapi yaH shivaH || 26||

rudrANAmapi yo rudraH prabhuH prabhavatAmapi |
yoginAmapi yo yogI kAraNAnAM cha kAraNam || 27||

yato lokAH sambhavanti na bhavanti yataH punaH |
sarvabhUtAtmabhUtasya harasyAmitatejasaH || 28||

aShTottarasahasraM tu nAmnAM sharvasya me shRRiNu |
yachChrutvA manujashreShTha sarvAnkAmAnavApsyasi || 29||

sthiraH sthANuH prabhurbhAnuH pravaro varado varaH |
sarvAtmA sarvavikhyAtaH sarvaH sarvakaro bhavaH || 30||

jaTI charmI shikhaNDI cha sarvA~NgaH sarvabhAvanaH |
harishcha hariNAkShashcha sarvabhUtaharaH prabhuH || 31||

pravRRittishcha nivRRittishcha niyataH shAshvato dhruvaH |
shmashAnachArI bhagavAnkhacharo gocharo.ardanaH || 32||

abhivAdyo mahAkarmA tapasvI bhUtabhAvanaH |
unmattaveshaprachChannaH sarvalokaprajApatiH || 33||

mahArUpo mahAkAyaH sarvarUpo mahAyashAH |
mahAtmA sarvabhUtashcha virUpo vAmano manuH || 34||

lokapAlo.antarhitAtmA prasAdo hayagardabhiH |
pavitrashcha mahA.nshchaiva niyamo niyamAshrayaH || 35||

sarvakarmA svayambhUshcha AdirAdikaro nidhiH |
sahasrAkSho virUpAkShaH somo nakShatrasAdhakaH || 36||

chandrasUryagatiH keturgraho grahapatirvaraH |
adriradryAlayaH kartA mRRigabANArpaNo.anaghaH || 37||

mahAtapA ghoratapA adIno dInasAdhakaH |
sa.nvatsarakaro mantraH pramANaM paramaM tapaH || 38||

yogI yojyo mahAbIjo mahAretA mahAtapAH |
suvarNaretAH sarvaj~naH subIjo vRRiShavAhanaH || 39||

dashabAhustvanimiSho nIlakaNTha umApatiH |
vishvarUpaH svaya.nshreShTho balavIro balo gaNaH || 40||

gaNakartA gaNapatirdigvAsAH kAmya eva cha |
pavitraM paramaM mantraH sarvabhAvakaro haraH || 41||

kamaNDaludharo dhanvI bANahastaH kapAlavAn |
ashanI shataghnI khaDgI paTTishI chAyudhI mahAn || 42||

sruvahastaH surUpashcha tejastejaskaro nidhiH |
uShNIShI cha suvaktrashcha udagro vinatastathA || 43||

dIrghashcha harikeshashcha sutIrthaH kRRiShNa eva cha |
sRRigAlarUpaH sarvArtho muNDaH kuNDI kamaNDaluH || 44||

ajashcha mRRigarUpashcha gandhadhArI kapardyapi |
UrdhvaretA Urdhvali~Nga UrdhvashAyI nabhastalaH || 45||

trijaTashchIravAsAshcha rudraH senApatirvibhuH |
ahashcharo.atha naktaM cha tigmamanyuH suvarchasaH || 46||

gajahA daityahA loko lokadhAtA guNAkaraH |
siMhashArdUlarUpashcha ArdracharmAmbarAvRRitaH || 47||

kAlayogI mahAnAdaH sarvavAsashchatuShpathaH |
nishAcharaH pretachArI bhUtachArI maheshvaraH || 48||

bahubhUto bahudhanaH sarvAdhAro.amito gatiH |
nRRityapriyo nityanarto nartakaH sarvalAsakaH || 49||

ghoro mahAtapAH pAsho nityo giricharo nabhaH |
sahasrahasto vijayo vyavasAyo hyaninditaH || 50||

amarShaNo marShaNAtmA yaj~nahA kAmanAshanaH |
dakShayaj~nApahArI cha susaho madhyamastathA || 51||

tejopahArI balahA mudito.artho jito varaH |
gambhIraghoSho gambhIro gambhIrabalavAhanaH || 52||

nyagrodharUpo nyagrodho vRRikShakarNasthitirvibhuH |
tIkShNatApashcha haryashvaH sahAyaH karmakAlavit || 53||

viShNuprasAdito yaj~naH samudro vaDavAmukhaH |
hutAshanasahAyashcha prashAntAtmA hutAshanaH || 54||

ugratejA mahAtejA jayo vijayakAlavit |
jyotiShAmayanaM siddhiH sandhirvigraha eva cha || 55||

shikhI daNDI jaTI jvAlI mUrtijo mUrdhago balI |
vaiNavI paNavI tAlI kAlaH kAlakaTa~NkaTaH || 56||

nakShatravigrahavidhirguNavRRiddhirlayo.agamaH |
prajApatirdishAbAhurvibhAgaH sarvatomukhaH || 57||

vimochanaH suragaNo hiraNyakavachodbhavaH |
meDhrajo balachArI cha mahAchArI stutastathA || 58||

sarvatUryaninAdI cha sarvavAdyaparigrahaH |
vyAlarUpo bilAvAsI hemamAlI tara~Ngavit || 59||

tridashastrikAladhRRikkarmasarvabandhavimochanaH |
bandhanastvasurendrANAM yudhi shatruvinAshanaH || 60||

sA~NkhyaprasAdo durvAsAH sarvasAdhuniShevitaH |
praskandano vibhAgashcha atulyo yaj~nabhAgavit || 61||

sarvAvAsaH sarvachArI durvAsA vAsavo.amaraH |
hemo hemakaro yaj~naH sarvadhArI dharottamaH || 62||

lohitAkSho mahAkShashcha vijayAkSho vishAradaH |
sa~Ngraho nigrahaH kartA sarpachIranivAsanaH || 63||

mukhyo.amukhyashcha dehashcha deharddhiH sarvakAmadaH |
sarvakAlaprasAdashcha subalo balarUpadhRRik || 64||

AkAshanidhirUpashcha nipAtI uragaH khagaH |
raudrarUpoM.ashurAdityo vasurashmiH suvarchasI || 65||

vasuvego mahAvego manovego nishAcharaH |
sarvAvAsI shriyAvAsI upadeshakaro haraH || 66||

munirAtmapatirloke sambhojyashcha sahasradaH |
pakShI cha pakShirUpI cha atidIpto vishAM patiH || 67||

unmAdo madanAkAro arthArthakararomashaH |
vAmadevashcha vAmashcha prAgdakShiNyashcha vAmanaH || 68||

siddhayogApahArI cha siddhaH sarvArthasAdhakaH |
bhikShushcha bhikShurUpashcha viShANI mRRiduravyayaH || 69||

mahAseno vishAkhashcha ShaShTibhAgo gavAM patiH |
vajrahastashcha viShkambhI chamUstambhana eva cha || 70||

RRiturRRitukaraH kAlo madhurmadhukaro.achalaH |
vAnaspatyo vAjaseno nityamAshramapUjitaH || 71||

brahmachArI lokachArI sarvachArI suchAravit |
IshAna IshvaraH kAlo nishAchArI pinAkadhRRik || 72||

nandIshvarashcha nandI cha nandano nandivardhanaH |
bhagasyAkShinihantA cha kAlo brahmavidAM varaH || 73||

chaturmukho mahAli~NgashchAruli~Ngastathaiva cha |
li~NgAdhyakShaH surAdhyakSho lokAdhyakSho yugAvahaH || 74||

bIjAdhyakSho bIjakartA adhyAtmAnugato balaH |
itihAsakaraH kalpo gautamo.atha jaleshvaraH || 75||

dambho hyadambho vaidambho vashyo vashyakaraH kaviH |
lokakartA pashupatirmahAkartA mahauShadhiH || 76||

akSharaM paramaM brahma balavA~nshakra eva cha |
nItirhyanItiH shuddhAtmA shuddho mAnyo manogatiH || 77||

bahuprasAdaH svapano darpaNo.atha tvamitrajit |
vedakAraH sUtrakAro vidvAnsamaramardanaH || 78||

mahAmeghanivAsI cha mahAghoro vashIkaraH |
agnijvAlo mahAjvAlo atidhUmro huto haviH || 79||

vRRiShaNaH sha~Nkaro nityo varchasvI dhUmaketanaH |
nIlastathA~Ngalubdhashcha shobhano niravagrahaH || 80||

svastidaH svastibhAvashcha bhAgI bhAgakaro laghuH |
utsa~Ngashcha mahA~Ngashcha mahAgarbhaH paro yuvA || 81||

kRRiShNavarNaH suvarNashcha indriyaH sarvadehinAm |
mahApAdo mahAhasto mahAkAyo mahAyashAH || 82||

mahAmUrdhA mahAmAtro mahAnetro digAlayaH |
mahAdanto mahAkarNo mahAmeDhro mahAhanuH || 83||

mahAnAso mahAkamburmahAgrIvaH shmashAnadhRRik |
mahAvakShA mahorasko antarAtmA mRRigAlayaH || 84||

lambano lambitoShThashcha mahAmAyaH payonidhiH |
mahAdanto mahAdaMShTro mahAjihvo mahAmukhaH || 85||

mahAnakho mahAromA mahAkesho mahAjaTaH |
asapatnaH prasAdashcha pratyayo girisAdhanaH || 86||

snehano.asnehanashchaiva ajitashcha mahAmuniH |
vRRikShAkAro vRRikShaketuranalo vAyuvAhanaH || 87||

maNDalI merudhAmA cha devadAnavadarpahA |
atharvashIrShaH sAmAsya RRiksahasrAmitekShaNaH || 88||

yajuHpAdabhujo guhyaH prakAsho ja~NgamastathA |
amoghArthaH prasAdashcha abhigamyaH sudarshanaH || 89||

upahArapriyaH sharvaH kanakaH kA~nchanaH sthiraH |
nAbhirnandikaro bhAvyaH puShkarasthapatiH sthiraH || 90||

dvAdashastrAsanashchAdyo yaj~no yaj~nasamAhitaH |
naktaM kalishcha kAlashcha makaraH kAlapUjitaH || 91||

sagaNo gaNakArashcha bhUtabhAvanasArathiH |
bhasmashAyI bhasmagoptA bhasmabhUtastarurgaNaH || 92||

agaNashchaiva lopashcha mahAtmA sarvapUjitaH |
sha~Nkustrisha~NkuH sampannaH shuchirbhUtaniShevitaH || 93||

AshramasthaH kapotastho vishvakarmA patirvaraH |
shAkho vishAkhastAmroShTho hyambujAlaH sunishchayaH || 94||

kapilo.akapilaH shUra Ayushchaiva paro.aparaH |
gandharvo hyaditistArkShyaH suvij~neyaH susArathiH || 95||

parashvadhAyudho deva arthakArI subAndhavaH |
tumbavINI mahAkopa UrdhvaretA jaleshayaH || 96||

ugro va.nshakaro va.nsho va.nshanAdo hyaninditaH |
sarvA~NgarUpo mAyAvI suhRRido hyanilo.analaH || 97||

bandhano bandhakartA cha subandhanavimochanaH |
sa yaj~nAriH sa kAmArirmahAdaMShTro mahAyudhaH || 98||

bAhustvaninditaH sharvaH sha~NkaraH sha~Nkaro.adhanaH |
amaresho mahAdevo vishvadevaH surArihA || 99||

ahirbudhno nirRRitishcha chekitAno haristathA |
ajaikapAchcha kApAlI trisha~NkurajitaH shivaH || 100||

dhanvantarirdhUmaketuH skando vaishravaNastathA |
dhAtA shakrashcha viShNushcha mitrastvaShTA dhruvo dharaH || 101||

prabhAvaH sarvago vAyuraryamA savitA raviH |
udagrashcha vidhAtA cha mAndhAtA bhUtabhAvanaH || 102||

ratitIrthashcha vAgmI cha sarvakAmaguNAvahaH |
padmagarbho mahAgarbhashchandravaktro manoramaH || 103||

balavA.nshchopashAntashcha purANaH puNyacha~nchurI |
kurukartA kAlarUpI kurubhUto maheshvaraH || 104||

sarvAshayo darbhashAyI sarveShAM prANinAM patiH |
devadevamukho.asaktaH sadasatsarvaratnavit || 105||

kailAsashikharAvAsI himavadgirisa.nshrayaH |
kUlahArI kUlakartA bahuvidyo bahupradaH || 106||

vaNijo vardhano vRRikSho nakulashchandanashChadaH |
sAragrIvo mahAjatruralolashcha mahauShadhaH || 107||

siddhArthakArI siddhArthashChandovyAkaraNottaraH |
siMhanAdaH siMhadaMShTraH siMhagaH siMhavAhanaH || 108||

prabhAvAtmA jagatkAlastAlo lokahitastaruH |
sAra~Ngo navachakrA~NgaH ketumAlI sabhAvanaH || 109||

bhUtAlayo bhUtapatirahorAtramaninditaH |
vAhitA sarvabhUtAnAM nilayashcha vibhurbhavaH || 110||

amoghaH sa.nyato hyashvo bhojanaH prANadhAraNaH |
dhRRitimAnmatimAndakShaH satkRRitashcha yugAdhipaH || 111||

gopAlirgopatirgrAmo gocharmavasano haraH |
hiraNyabAhushcha tathA guhApAlaH praveshinAm || 112||

pratiShThAyI mahAharSho jitakAmo jitendriyaH |
gandhArashcha surAlashcha tapaHkarmaratirdhanuH || 113||

mahAgIto mahAnRRitto hyapsarogaNasevitaH |
mahAketurdhanurdhAturnaikasAnucharashchalaH || 114||

AvedanIya AveshaH sarvagandhasukhAvahaH |
toraNastAraNo vAyuH paridhAvati chaikataH || 115||

sa.nyogo vardhano vRRiddho mahAvRRiddho gaNAdhipaH |
nitya AtmasahAyashcha devAsurapatiH patiH || 116||

yuktashcha yuktabAhushcha dvividhashcha suparvaNaH |
AShADhashcha suShADhashcha dhruvo harihaNo haraH || 117||

vapurAvartamAnebhyo vasushreShTho mahApathaH |
shirohArI vimarShashcha sarvalakShaNabhUShitaH || 118||

akShashcha rathayogI cha sarvayogI mahAbalaH |
samAmnAyo.asamAmnAyastIrthadevo mahArathaH || 119||

nirjIvo jIvano mantraH shubhAkSho bahukarkashaH |
ratnaprabhUto raktA~Ngo mahArNavanipAnavit || 120||

mUlo vishAlo hyamRRito vyaktAvyaktastaponidhiH |
ArohaNo nirohashcha shailahArI mahAtapAH || 121||

senAkalpo mahAkalpo yugAyugakaro hariH |
yugarUpo mahArUpaH pavano gahano nagaH || 122||

nyAyanirvApaNaH pAdaH paNDito hyachalopamaH |
bahumAlo mahAmAlaH sumAlo bahulochanaH || 123||

vistAro lavaNaH kUpaH kusumaH saphalodayaH |
vRRiShabho vRRiShabhA~NkA~Ngo maNibilvo jaTAdharaH || 124||

indurvisargaH sumukhaH suraH sarvAyudhaH sahaH |
nivedanaH sudhAjAtaH sugandhAro mahAdhanuH || 125||

gandhamAlI cha bhagavAnutthAnaH sarvakarmaNAm |
manthAno bahulo bAhuH sakalaH sarvalochanaH || 126||

tarastAlI karastAlI UrdhvasaMhanano vahaH |
ChatraM suchChatro vikhyAtaH sarvalokAshrayo mahAn || 127||

muNDo virUpo vikRRito daNDimuNDo vikurvaNaH |
haryakShaH kakubho vajrI dIptajihvaH sahasrapAt || 128||

sahasramUrdhA devendraH sarvadevamayo guruH |
sahasrabAhuH sarvA~NgaH sharaNyaH sarvalokakRRit || 129||

pavitraM trimadhurmantraH kaniShThaH kRRiShNapi~NgalaH |
brahmadaNDavinirmAtA shataghnI shatapAshadhRRik || 130||

padmagarbho mahAgarbho brahmagarbho jalodbhavaH |
gabhastirbrahmakRRidbrahmA brahmavidbrAhmaNo gatiH || 131||

anantarUpo naikAtmA tigmatejAH svayambhuvaH |
UrdhvagAtmA pashupatirvAtaraMhA manojavaH || 132||

chandanI padmamAlAgryaH surabhyuttaraNo naraH |
karNikAramahAsragvI nIlamauliH pinAkadhRRik || 133||

umApatirumAkAnto jAhnavIdhRRigumAdhavaH |
varo varAho varado vareshaH sumahAsvanaH || 134||

mahAprasAdo damanaH shatruhA shvetapi~NgalaH |
prItAtmA prayatAtmA cha sa.nyatAtmA pradhAnadhRRik || 135||

sarvapArshvasutastArkShyo dharmasAdhAraNo varaH |
charAcharAtmA sUkShmAtmA suvRRiSho govRRiSheshvaraH || 136||

sAdhyarShirvasurAdityo vivasvAnsavitA mRRiDaH |
vyAsaH sarvasya sa~NkShepo vistaraH paryayo nayaH || 137||

RRituH sa.nvatsaro mAsaH pakShaH sa~NkhyAsamApanaH |
kalA kAShThA lavo mAtrA muhUrto.ahaH kShapAH kShaNAH || 138||

vishvakShetraM prajAbIjaM li~NgamAdyastvaninditaH |
sadasadvyaktamavyaktaM pitA mAtA pitAmahaH || 139||

svargadvAraM prajAdvAraM mokShadvAraM triviShTapam |
nirvANaM hlAdanaM chaiva brahmalokaH parA gatiH || 140||

devAsuravinirmAtA devAsuraparAyaNaH |
devAsuragururdevo devAsuranamaskRRitaH || 141||

devAsuramahAmAtro devAsuragaNAshrayaH |
devAsuragaNAdhyakSho devAsuragaNAgraNIH || 142||

devAtidevo devarShirdevAsuravarapradaH |
devAsureshvaro devo devAsuramaheshvaraH || 143||

sarvadevamayo.achintyo devatAtmAtmasambhavaH |
udbhidastrikramo vaidyo virajo virajombaraH || 144||

IDyo hastI suravyAghro devasiMho nararShabhaH |
vibudhAgravaraH shreShThaH sarvadevottamottamaH || 145||

prayuktaH shobhano vajra IshAnaH prabhuravyayaH |
guruH kAnto nijaH sargaH pavitraH sarvavAhanaH || 146||

shRRi~NgI shRRi~Ngapriyo babhrU rAjarAjo nirAmayaH |
abhirAmaH suragaNo virAmaH sarvasAdhanaH || 147||

lalATAkSho vishvadeho hariNo brahmavarchasaH |
sthAvarANAM patishchaiva niyamendriyavardhanaH || 148||

siddhArthaH sarvabhUtArtho.achintyaH satyavrataH shuchiH |
vratAdhipaH paraM brahma muktAnAM paramA gatiH || 149||

vimukto muktatejAshcha shrImA~nshrIvardhano jagat |
yathApradhAnaM bhagavAniti bhaktyA stuto mayA || 150||

yaM na brahmAdayo devA viduryaM na maharShayaH |
taM stavyamarchyaM vandyaM cha kaH stoShyati jagatpatim || 151||

bhaktimeva puraskRRitya mayA yaj~napatirvasuH |
tato.abhyanuj~nAM prApyaiva stuto matimatAM varaH || 152||

shivamebhiH stuvandevaM nAmabhiH puShTivardhanaiH |
nityayuktaH shuchirbhUtvA prApnotyAtmAnamAtmanA || 153||

etaddhi paramaM brahma svayaM gItaM svayambhuvA |
RRiShayashchaiva devAshcha stuvantyetena tatparam || 154||

stUyamAno mahAdevaH prIyate chAtmanAmabhiH |
bhaktAnukampI bhagavAnAtmasa.nsthAnkaroti tAn || 155||

tathaiva cha manuShyeShu ye manuShyAH pradhAnataH |
AstikAH shraddadhAnAshcha bahubhirjanmabhiH stavaiH || 156||

jAgratashcha svapantashcha vrajantaH pathi sa.nsthitAH |
stuvanti stUyamAnAshcha tuShyanti cha ramanti cha || 157||

janmakoTisahasreShu nAnAsa.nsArayoniShu || 157||

jantorvishuddhapApasya bhave bhaktiH prajAyate |
utpannA cha bhave bhaktirananyA sarvabhAvataH || 158||

kAraNaM bhAvitaM tasya sarvamuktasya sarvataH |
etaddeveShu duShprApaM manuShyeShu na labhyate || 159||

nirvighnA nishchalA rudre bhaktiravyabhichAriNI |
tasyaiva cha prasAdena bhaktirutpadyate nRRiNAm || 160||

yayA yAnti parAM siddhiM tadbhAvagatachetasaH || 160||

ye sarvabhAvopagatAH paratvenAbhavannarAH |
prapannavatsalo devaH sa.nsArAttAnsamuddharet || 161||

evamanye na kurvanti devAH sa.nsAramochanam |
manuShyANAM mahAdevAdanyatrApi tapobalAt || 162||

iti tenendrakalpena bhagavAnsadasatpatiH |
kRRittivAsAH stutaH kRRiShNa taNDinA shuddhabuddhinA || 163||

stavametaM bhagavato brahmA svayamadhArayat |
brahmA provAcha shakrAya shakraH provAcha mRRityave || 164||

mRRityuH provAcha rudrANAM rudrebhyastaNDimAgamat |
mahatA tapasA prAptastaNDinA brahmasadmani || 165||

taNDiH provAcha shukrAya gautamAyAha bhArgavaH |
vaivasvatAya manave gautamaH prAha mAdhava || 166||

nArAyaNAya sAdhyAya manuriShTAya dhImate |
yamAya prAha bhagavAnsAdhyo nArAyaNo.achyutaH || 167||

nAchiketAya bhagavAnAha vaivasvato yamaH |
mArkaNDeyAya vArShNeya nAchiketo.abhyabhAShata || 168||

mArkaNDeyAnmayA prAptaM niyamena janArdana |
tavApyahamamitraghna stavaM dadmyadya vishrutam || 169||

svargyamArogyamAyuShyaM dhanyaM balyaM tathaiva cha || 169||

na tasya vighnaM kurvanti dAnavA yakSharAkShasAH |
pishAchA yAtudhAnAshcha guhyakA bhujagA api || 170||

yaH paTheta shuchirbhUtvA brahmachArI jitendriyaH |
abhagnayogo varShaM tu so.ashvamedhaphalaM labhet || 171||

\hrule

\medskip
              shivastutimAhAtmyam.h
                  18
\medskip

vaishampAyana uvAcha||

mahAyogI tataH prAha kRRiShNadvaipAyano muniH |
paThasva putra bhadraM te prIyatAM te maheshvaraH || 1||

purA putra mayA merau tapyatA paramaM tapaH |
putrahetormahArAja stava eSho.anukIrtitaH || 2||

labdhavAnasmi tAnkAmAnahaM vai pANDunandana |
tathA tvamapi sharvAddhi sarvAnkAmAnavApsyasi || 3||

chatuHshIrShastataH prAha shakrasya dayitaH sakhA |
AlambAyana ityeva vishrutaH karuNAtmakaH || 4||

mayA gokarNamAsAdya tapastaptvA shataM samAH |
ayonijAnAM dAntAnAM dharmaj~nAnAM suvarchasAm || 5||

ajarANAmaduHkhAnAM shatavarShasahasriNAm |
labdhaM putrashataM sharvAtpurA pANDunRRipAtmaja || 6||

vAlmIkishchApi bhagavAnyudhiShThiramabhAShata |
vivAde sAmni munibhirbrahmaghno vai bhavAniti || 7||

uktaH kShaNena chAviShTastenAdharmeNa bhArata || 7||

so.ahamIshAnamanaghamastauShaM sharaNaM gataH |
muktashchAsmyavashaH pApAttato duHkhavinAshanaH || 8||

Aha mAM tripuraghno vai yashaste.agryaM bhaviShyati || 8||

jAmadagnyashcha kaunteyamAha dharmabhRRitAM varaH |
RRiShimadhye sthitastAta tapanniva vibhAvasuH || 9||

pitRRivipravadhenAhamArto vai pANDavAgraja |
shuchirbhUtvA mahAdevaM gatavA~nsharaNaM nRRipa || 10||

nAmabhishchAstuvaM devaM tatastuShTo.abhavadbhavaH |
parashuM cha dadau devo divyAnyastrANi chaiva me || 11||

pApaM na bhavitA te.adya ajeyashcha bhaviShyasi |
na te prabhavitA mRRityuryashasvI cha bhaviShyasi || 12||

Aha mAM bhagavAnevaM shikhaNDI shivavigrahaH |
yadavAptaM cha me sarvaM prasAdAttasya dhImataH || 13||

asito devalashchaiva prAha pANDusutaM nRRipam |
shApAchChakrasya kaunteya chito dharmo.anashanmama || 14||

tanme dharmaM yashashchAgryamAyushchaivAdadadbhavaH || 14||

RRiShirgRRitsamado nAma shakrasya dayitaH sakhA |
prAhAjamIDhaM bhagavAnbRRihaspatisamadyutiH || 15||

vasiShTho nAma bhagavA.nshchAkShuShasya manoH sutaH |
shatakratorachintyasya satre varShasahasrike || 16||

vartamAne.abravIdvAkyaM sAmni hyuchchArite mayA || 16||

rathantaraM dvijashreShTha na samyagiti vartate |
samIkShasva punarbuddhyA harShaM tyaktvA dvijottama || 17||

ayaj~navAhinaM pApamakArShIstvaM sudurmate || 17||

evamuktvA mahAkrodhAtprAha ruShTaH punarvachaH |
praj~nayA rahito duHkhI nityaM bhIto vanecharaH || 18||

dasha varShasahasrANi dashAShTau cha shatAni cha || 18||

naShTapAnIyayavase mRRigairanyaishcha varjite |
ayaj~nIyadrume deshe rurusiMhaniShevite || 19||

bhavitA tvaM mRRigaH krUro mahAduHkhasamanvitaH || 19||

tasya vAkyasya nidhane pArtha jAto hyahaM mRRigaH |
tato mAM sharaNaM prAptaM prAha yogI maheshvaraH || 20||

ajarashchAmarashchaiva bhavitA duHkhavarjitaH |
sAmyaM samastu te saukhyaM yuvayorvardhatAM kratuH || 21||

anugrahAnevameSha karoti bhagavAnvibhuH |
paraM dhAtA vidhAtA cha sukhaduHkhe cha sarvadA || 22||

achintya eSha bhagavAnkarmaNA manasA girA |
na me tAta yudhishreShTha vidyayA paNDitaH samaH || 23||

jaigIShavya uvAcha||

mamAShTaguNamaishvaryaM dattaM bhagavatA purA |
yatnenAlpena balinA vArANasyAM yudhiShThira || 24||

gArgya uvAcha||

chatuHShaShTya~NgamadadAtkAlaj~nAnaM mamAdbhutam |
sarasvatyAstaTe tuShTo manoyaj~nena pANDava || 25||

tulyaM mama sahasraM tu sutAnAM brahmavAdinAm |
Ayushchaiva saputrasya sa.nvatsarashatAyutam || 26||

parAshara uvAcha||

prasAdyAhaM purA sharvaM manasAchintayaM nRRipa |
mahAtapA mahAtejA mahAyogI mahAyashAH || 27||

vedavyAsaH shriyAvAso brahmaNyaH karuNAtmakaH || 27||

api nAmepsitaH putro mama syAdvai maheshvarAt |
iti matvA hRRidi mataM prAha mAM surasattamaH || 28||

mayi sambhavatastasya phalAtkRRiShNo bhaviShyati |
sAvarNasya manoH sarge saptarShishcha bhaviShyati || 29||

vedAnAM cha sa vai vyastA kuruva.nshakarastathA |
itihAsasya kartA cha putraste jagato hitaH || 30||

bhaviShyati mahendrasya dayitaH sa mahAmuniH |
ajarashchAmarashchaiva parAshara sutastava || 31||

evamuktvA sa bhagavA.nstatraivAntaradhIyata |
yudhiShThira mahAyogI vIryavAnakShayo.avyayaH || 32||

mANDavya uvAcha||

achaurashchaurasha~NkAyAM shUle bhinno hyahaM yadA |
tatrasthena stuto devaH prAha mAM vai maheshvaraH || 33||

mokShaM prApsyasi shUlAchcha jIviShyasi samArbudam |
rujA shUlakRRitA chaiva na te vipra bhaviShyati || 34||

AdhibhirvyAdhibhishchaiva varjitastvaM bhaviShyasi || 34||

pAdAchchaturthAtsambhUta AtmA yasmAnmune tava |
tvaM bhaviShyasyanupamo janma vai saphalaM kuru || 35||

tIrthAbhiShekaM saphalaM tvamavighnena chApsyasi |
svargaM chaivAkShayaM vipra vidadhAmi tavorjitam || 36||

evamuktvA tu bhagavAnvareNyo vRRiShavAhanaH |
maheshvaro mahArAja kRRittivAsA mahAdyutiH || 37||

sagaNo daivatashreShThastatraivAntaradhIyata || 37||

gAlava uvAcha||

vishvAmitrAbhyanuj~nAto hyahaM pitaramAgataH |
abravInmAM tato mAtA duHkhitA rudatI bhRRisham || 38||

kaushikenAbhyanuj~nAtaM putraM vedavibhUShitam |
na tAta taruNaM dAntaM pitA tvAM pashyate.anagha || 39||

shrutvA jananyA vachanaM nirAsho gurudarshane |
niyatAtmA mahAdevamapashyaM so.abravIchcha mAm || 40||

pitA mAtA cha te tvaM cha putra mRRityuvivarjitAH |
bhaviShyatha visha kShipraM draShTAsi pitaraM kShaye || 41||

anuj~nAto bhagavatA gRRihaM gatvA yudhiShThira |
apashyaM pitaraM tAta iShTiM kRRitvA viniHsRRitam || 42||

upaspRRishya gRRihItvedhmaM kushA.nshcha sharaNAdgurUn |
tAnvisRRijya cha mAM prAha pitA sAsrAvilekShaNaH || 43||

praNamantaM pariShvajya mUrdhni chAghrAya pANDava |
diShTyA dRRiShTo.asi me putra kRRitavidya ihAgataH || 44||

vaishampAyana uvAcha||

etAnyatyadbhutAnyeva karmANyatha mahAtmanaH |
proktAni munibhiH shrutvA vismayAmAsa pANDavaH || 45||

tataH kRRiShNo.abravIdvAkyaM punarmatimatAM varaH |
yudhiShThiraM dharmanityaM puruhUtamiveshvaraH || 46||

AdityachandrAvanilAnalau cha  dyaurbhUmirApo vasavo.atha vishve |
dhAtAryamA shukrabRRihaspatI cha  rudrAH sasAdhyA varuNo vittagopaH || 47||

brahmA shakro mAruto brahma satyaM  vedA yaj~nA dakShiNA vedavAhAH |
somo yaShTA yachcha havyaM havishcha  rakShA dIkShA niyamA ye cha kechit || 48||

svAhA vaShaDbrAhmaNAH saurabheyA  dharmaM chakraM kAlachakraM charaM cha |
yasho damo buddhimatI sthitishcha  shubhAshubhaM munayashchaiva sapta || 49||

agryA buddhirmanasA darshane cha  sparshe siddhiH karmaNAM yA cha siddhiH |
gaNA devAnAmUShmapAH somapAshcha  lekhAH suyAmAstuShitA brahmakAyAH || 50||

AbhAsvarA gandhapA dRRiShTipAshcha  vAchA viruddhAshcha manoviruddhAH |
shuddhAshcha nirvANaratAshcha devAH  sparshAshanA darshapA AjyapAshcha || 51||

chintAgatA ye cha deveShu mukhyA  ye chApyanye devatAshchAjamIDha |
suparNagandharvapishAchadAnavA  yakShAstathA pannagAshchAraNAshcha || 52||

sUkShmaM sthUlaM mRRidu yachchApyasUkShmaM  sukhaM duHkhaM sukhaduHkhAntaraM cha |
sA~NkhyaM yogaM yatparANAM paraM cha  sharvAjjAtaM viddhi yatkIrtitaM me || 53||

tatsambhUtA bhUtakRRito vareNyAH  sarve devA bhuvanasyAsya gopAH |
AvishyemAM dharaNIM ye.abhyarakSha npurAtanIM tasya devasya sRRiShTim || 54||

vichinvantaM manasA toShTuvImi  ki~nchittattvaM prANahetornato.asmi |
dadAtu devaH sa varAniheShTA nabhiShTuto naH prabhuravyayaH sadA || 55||

imaM stavaM saMniyamyendriyANi  shuchirbhUtvA yaH puruShaH paTheta |
abhagnayogo niyato.abdamekaM  sa prApnuyAdashvamedhe phalaM yat || 56||

vedAnkRRitsnAnbrAhmaNaH prApnuyAchcha  jayedrAjA pRRithivIM chApi kRRitsnAm |
vaishyo lAbhaM prApnuyAnnaipuNaM cha  shUdro gatiM pretya tathA sukhaM cha || 57||

stavarAjamimaM kRRitvA rudrAya dadhire manaH |
sarvadoShApahaM puNyaM pavitraM cha yashasvinam || 58||

yAvantyasya sharIreShu romakUpANi bhArata |
tAvadvarShasahasrANi svarge vasati mAnavaH || 59||

\hrule

\medskip
              aShTAvakradiksa.nvAdaH
                  19
\medskip

yudhiShThira uvAcha||

yadidaM sahadharmeti prochyate bharatarShabha |
pANigrahaNakAle tu strINAmetatkathaM smRRitam || 1||

ArSha eSha bhaveddharmaH prAjApatyo.atha vAsuraH |
yadetatsahadharmeti pUrvamuktaM maharShibhiH || 2||

sa.ndehaH sumahAneSha viruddha iti me matiH |
iha yaH sahadharmo vai pretyAyaM vihitaH kva nu || 3||

svarge mRRitAnAM bhavati sahadharmaH pitAmaha |
pUrvamekastu mriyate kva chaikastiShThate vada || 4||

nAnAkarmaphalopetA nAnAkarmanivAsinaH |
nAnAnirayaniShThAntA mAnuShA bahavo yadA || 5||

anRRitAH striya ityevaM sUtrakAro vyavasyati |
yadAnRRitAH striyastAta sahadharmaH kutaH smRRitaH || 6||

anRRitAH striya ityevaM vedeShvapi hi paThyate |
dharmo.ayaM paurvikI sa~nj~nA upachAraH kriyAvidhiH || 7||

gahvaraM pratibhAtyetanmama chintayato.anisham |
niHsa.ndehamidaM sarvaM pitAmaha yathA shrutiH || 8||

yadetadyAdRRishaM chaitadyathA chaitatpravartitam |
nikhilena mahAprAj~na bhavAnetadbravItu me || 9||

bhIShma uvAcha||

atrApyudAharantImamitihAsaM purAtanam |
aShTAvakrasya sa.nvAdaM dishayA saha bhArata || 10||

niveShTukAmastu purA aShTAvakro mahAtapAH |
RRiSheratha vadAnyasya kanyAM vavre mahAtmanaH || 11||

suprabhAM nAma vai nAmnA rUpeNApratimAM bhuvi |
guNaprabarhAM shIlena sAdhvIM chAritrashobhanAm || 12||

sA tasya dRRiShTvaiva mano jahAra shubhalochanA |
vanarAjI yathA chitrA vasante kusumAchitA || 13||

RRiShistamAha deyA me sutA tubhyaM shRRiNuShva me |
gachCha tAvaddishaM puNyAmuttarAM drakShyase tataH || 14||

aShTAvakra uvAcha||

kiM draShTavyaM mayA tatra vaktumarhati me bhavAn |
tathedAnIM mayA kAryaM yathA vakShyati mAM bhavAn || 15||

vadAnya uvAcha||

dhanadaM samatikramya himavantaM tathaiva cha |
rudrasyAyatanaM dRRiShTvA siddhachAraNasevitam || 16||

prahRRiShTaiH pArShadairjuShTaM nRRityadbhirvividhAnanaiH |
divyA~NgarAgaiH paishAchairvanyairnAnAvidhaistathA || 17||

pANitAlasatAlaishcha shamyAtAlaiH samaistathA |
samprahRRiShTaiH pranRRityadbhiH sharvastatra niShevyate || 18||

iShTaM kila girau sthAnaM taddivyamanushushruma |
nityaM saMnihito devastathA pAriShadAH shubhAH || 19||

tatra devyA tapastaptaM sha~NkarArthaM sudushcharam |
atastadiShTaM devasya tathomAyA iti shrutiH || 20||

tatra kUpo mahAnpArshve devasyottaratastathA |
RRitavaH kAlarAtrishcha ye divyA ye cha mAnuShAH || 21||

sarve devamupAsante rUpiNaH kila tatra ha |
tadatikramya bhavanaM tvayA yAtavyameva hi || 22||

tato nIlaM vanoddeshaM drakShyase meghasaMnibham |
ramaNIyaM manogrAhi tatra drakShyasi vai striyam || 23||

tapasvinIM mahAbhAgAM vRRiddhAM dIkShAmanuShThitAm |
draShTavyA sA tvayA tatra sampUjyA chaiva yatnataH || 24||

tAM dRRiShTvA vinivRRittastvaM tataH pANiM grahIShyasi |
yadyeSha samayaH satyaH sAdhyatAM tatra gamyatAm || 25||

\hrule

\medskip
                  20
\medskip

aShTAvakra uvAcha||

tathAstu sAdhayiShyAmi tatra yAsyAmyasa.nshayam |
yatra tvaM vadase sAdho bhavAnbhavatu satyavAk || 1||

bhIShma uvAcha||

tato.agachChatsa bhagavAnuttarAmuttamAM disham |
himavantaM girishreShThaM siddhachAraNasevitam || 2||

sa gatvA dvijashArdUlo himavantaM mahAgirim |
abhyagachChannadIM puNyAM bAhudAM dharmadAyinIm || 3||

ashoke vimale tIrthe snAtvA tarpya cha devatAH |
tatra vAsAya shayane kaushye sukhamuvAsa ha || 4||

tato rAtryAM vyatItAyAM prAtarutthAya sa dvijaH |
snAtvA prAdushchakArAgniM hutvA chaiva vidhAnataH || 5||

rudrANIkUpamAsAdya hrade tatra samAshvasat |
vishrAntashcha samutthAya kailAsamabhito yayau || 6||

so.apashyatkA~nchanadvAraM dIpyamAnamiva shriyA |
mandAkinIM cha nalinIM dhanadasya mahAtmanaH || 7||

atha te rAkShasAH sarve ye.abhirakShanti padminIm |
pratyutthitA bhagavantaM maNibhadrapurogamAH || 8||

sa tAnpratyarchayAmAsa rAkShasAnbhImavikramAn |
nivedayata mAM kShipraM dhanadAyeti chAbravIt || 9||

te rAkShasAstadA rAjanbhagavantamathAbruvan |
asau vaishravaNo rAjA svayamAyAti te.antikam || 10||

vidito bhagavAnasya kAryamAgamane cha yat |
pashyainaM tvaM mahAbhAgaM jvalantamiva tejasA || 11||

tato vaishravaNo.abhyetya aShTAvakramaninditam |
vidhivatkushalaM pRRiShTvA tato brahmarShimabravIt || 12||

sukhaM prApto bhavAnkachchitkiM vA mattashchikIrShasi |
brUhi sarvaM kariShyAmi yanmAM tvaM vakShyasi dvija || 13||

bhavanaM pravisha tvaM me yathAkAmaM dvijottama |
satkRRitaH kRRitakAryashcha bhavAnyAsyatyavighnataH || 14||

prAvishadbhavanaM svaM vai gRRihItvA taM dvijottamam |
AsanaM svaM dadau chaiva pAdyamarghyaM tathaiva cha || 15||

athopaviShTayostatra maNibhadrapurogamAH |
niShedustatra kauberA yakShagandharvarAkShasAH || 16||

tatasteShAM niShaNNAnAM dhanado vAkyamabravIt |
bhavachChandaM samAj~nAya nRRityerannapsarogaNAH || 17||

AtithyaM paramaM kAryaM shushrUShA bhavatastathA |
sa.nvartatAmityuvAcha munirmadhurayA girA || 18||

athorvarA mishrakeshI rambhA chaivorvashI tathA |
alambusA ghRRitAchI cha chitrA chitrA~NgadA ruchiH || 19||

manoharA sukeshI cha sumukhI hAsinI prabhA |
vidyutA prashamA dAntA vidyotA ratireva cha || 20||

etAshchAnyAshcha vai bahvyaH pranRRittApsarasaH shubhAH |
avAdaya.nshcha gandharvA vAdyAni vividhAni cha || 21||

atha pravRRitte gAndharve divye RRiShirupAvasat |
divyaM sa.nvatsaraM tatra ramanvai sumahAtapAH || 22||

tato vaishravaNo rAjA bhagavantamuvAcha ha |
sAgraH sa.nvatsaro yAtastava vipreha pashyataH || 23||

hAryo.ayaM viShayo brahmangAndharvo nAma nAmataH |
Chandato vartatAM vipra yathA vadati vA bhavAn || 24||

atithiH pUjanIyastvamidaM cha bhavato gRRiham |
sarvamAj~nApyatAmAshu paravanto vayaM tvayi || 25||

atha vaishravaNaM prIto bhagavAnpratyabhAShata |
archito.asmi yathAnyAyaM gamiShyAmi dhaneshvara || 26||

prIto.asmi sadRRishaM chaiva tava sarvaM dhanAdhipa |
tava prasAdAdbhagavanmaharSheshcha mahAtmanaH || 27||

niyogAdadya yAsyAmi vRRiddhimAnRRiddhimAnbhava || 27||

atha niShkramya bhagavAnprayayAvuttarAmukhaH |
kailAsaM mandaraM haimaM sarvAnanuchachAra ha || 28||

tAnatItya mahAshailAnkairAtaM sthAnamuttamam |
pradakShiNaM tatashchakre prayataH shirasA naman || 29||

dharaNImavatIryAtha pUtAtmAsau tadAbhavat || 29||

sa taM pradakShiNaM kRRitvA triH shailaM chottarAmukhaH |
samena bhUmibhAgena yayau prItipuraskRRitaH || 30||

tato.aparaM vanoddeshaM ramaNIyamapashyata |
sarvartubhirmUlaphalaiH pakShibhishcha samanvitam || 31||

ramaNIyairvanoddeshaistatra tatra vibhUShitam || 31||

tatrAshramapadaM divyaM dadarsha bhagavAnatha |
shailA.nshcha vividhAkArAnkA~nchanAnratnabhUShitAn || 32||

maNibhUmau niviShTAshcha puShkariNyastathaiva cha || 32||

anyAnyapi suramyANi dadarsha subahUnyatha |
bhRRishaM tasya mano reme maharSherbhAvitAtmanaH || 33||

sa tatra kA~nchanaM divyaM sarvaratnamayaM gRRiham |
dadarshAdbhutasa~NkAshaM dhanadasya gRRihAdvaram || 34||

mahAnto yatra vividhAH prAsAdAH parvatopamAH |
vimAnAni cha ramyANi ratnAni vividhAni cha || 35||

mandArapuShpaiH sa~NkIrNA tathA mandAkinI nadI |
svayamprabhAshcha maNayo vajrairbhUmishcha bhUShitA || 36||

nAnAvidhaishcha bhavanairvichitramaNitoraNaiH |
muktAjAlaparikShiptairmaNiratnavibhUShitaiH || 37||

manodRRiShTiharai ramyaiH sarvataH sa.nvRRitaM shubhaiH || 37||

RRiShiH samantato.apashyattatra tatra manoramam |
tato.abhavattasya chintA kva me vAso bhavediti || 38||

atha dvAraM samabhito gatvA sthitvA tato.abravIt |
atithiM mAmanuprAptamanujAnantu ye.atra vai || 39||

atha kanyAparivRRitA gRRihAttasmAdviniHsRRitAH |
nAnArUpAH sapta vibho kanyAH sarvA manoharAH || 40||

yAM yAmapashyatkanyAM sa sA sA tasya mano.aharat |
nAshaknuvaddhArayituM mano.athAsyAvasIdati || 41||

tato dhRRitiH samutpannA tasya viprasya dhImataH |
atha taM pramadAH prAhurbhagavAnpravishatviti || 42||

sa cha tAsAM surUpANAM tasyaiva bhavanasya cha |
kautUhalasamAviShTaH pravivesha gRRihaM dvijaH || 43||

tatrApashyajjarAyuktAmarajombaradhAriNIm |
vRRiddhAM parya~NkamAsInAM sarvAbharaNabhUShitAm || 44||

svastIti chAtha tenoktA sA strI pratyavadattadA |
pratyutthAya cha taM vipramAsyatAmityuvAcha ha || 45||

aShTAvakra uvAcha||

sarvAH svAnAlayAnyAntu ekA mAmupatiShThatu |
supraj~nAtA suprashAntA sheShA gachChantu chChandataH || 46||

tataH pradakShiNIkRRitya kanyAstAstamRRiShiM tadA |
nirAkrAmangRRihAttasmAtsA vRRiddhAtha vyatiShThata || 47||

atha tAM sa.nvishanprAha shayane bhAsvare tadA |
tvayApi supyatAM bhadre rajanI hyativartate || 48||

sa.nlApAttena vipreNa tathA sA tatra bhAShitA |
dvitIye shayane divye sa.nvivesha mahAprabhe || 49||

atha sA vepamAnA~NgI nimittaM shItajaM tadA |
vyapadishya maharShervai shayanaM chAdhyarohata || 50||

svAgataM svAgatenAstu bhagavA.nstAmabhAShata |
sopAgUhadbhujAbhyAM tu RRiShiM prItyA nararShabha || 51||

nirvikAramRRiShiM chApi kAShThakuDyopamaM tadA |
duHkhitA prekShya sa~njalpamakArShIdRRiShiNA saha || 52||

brahmanna kAmakAro.asti strINAM puruShato dhRRitiH |
kAmena mohitA chAhaM tvAM bhajantIM bhajasva mAm || 53||

prahRRiShTo bhava viprarShe samAgachCha mayA saha |
upagUha cha mAM vipra kAmArtAhaM bhRRishaM tvayi || 54||

etaddhi tava dharmAtma.nstapasaH pUjyate phalam |
prArthitaM darshanAdeva bhajamAnAM bhajasva mAm || 55||

sadma chedaM vanaM chedaM yachchAnyadapi pashyasi |
prabhutvaM tava sarvatra mayi chaiva na sa.nshayaH || 56||

sarvAnkAmAnvidhAsyAmi ramasva sahito mayA |
ramaNIye vane vipra sarvakAmaphalaprade || 57||

tvadvashAhaM bhaviShyAmi ra.nsyase cha mayA saha |
sarvAnkAmAnupAshnAno ye divyA ye cha mAnuShAH || 58||

nAtaH paraM hi nArINAM kAryaM ki~nchana vidyate |
yathA puruShasa.nsargaH parametaddhi naH phalam || 59||

AtmachChandena vartante nAryo manmathachoditAH |
na cha dahyanti gachChantyaH sutaptairapi pA.nsubhiH || 60||

aShTAvakra uvAcha||

paradArAnahaM bhadre na gachCheyaM katha~nchana |
dUShitaM dharmashAstreShu paradArAbhimarshanam || 61||

bhadre niveShTukAmaM mAM viddhi satyena vai shape |
viShayeShvanabhij~no.ahaM dharmArthaM kila santatiH || 62||

evaM lokAngamiShyAmi putrairiti na sa.nshayaH |
bhadre dharmaM vijAnIShva j~nAtvA choparamasva ha || 63||

stryuvAcha||

nAnilo.agnirna varuNo na chAnye tridashA dvija |
priyAH strINAM yathA kAmo ratishIlA hi yoShitaH || 64||

sahasraikA yatA nArI prApnotIha kadAchana |
tathA shatasahasreShu yadi kAchitpativratA || 65||

naitA jAnanti pitaraM na kulaM na cha mAtaram |
na bhrAtR^Inna cha bhartAraM na putrAnna cha devarAn || 66||

lIlAyantyaH kulaM ghnanti kUlAnIva saridvarAH |
doShA.nshcha mandAnmandAsu prajApatirabhAShata || 67||

bhIShma uvAcha||

tataH sa RRiShirekAgrastAM striyaM pratyabhAShata |
AsyatAM ruchiraM ChandaH kiM vA kAryaM bravIhi me || 68||

sA strI provAcha bhagavandrakShyase deshakAlataH |
vasa tAvanmahAprAj~na kRRitakRRityo gamiShyasi || 69||

brahmarShistAmathovAcha sa tatheti yudhiShThira |
vatsye.ahaM yAvadutsAho bhavatyA nAtra sa.nshayaH || 70||

atharShirabhisamprekShya striyaM tAM jarayAnvitAm |
chintAM paramikAM bheje santapta iva chAbhavat || 71||

yadyada~NgaM hi so.apashyattasyA viprarShabhastadA |
nAramattatra tatrAsya dRRiShTI rUpaparAjitA || 72||

devateyaM gRRihasyAsya shApAnnUnaM virUpitA |
asyAshcha kAraNaM vettuM na yuktaM sahasA mayA || 73||

iti chintAviShaktasya tamarthaM j~nAtumichChataH |
vyagamattadahaHsheShaM manasA vyAkulena tu || 74||

atha sA strI tadovAcha bhagavanpashya vai raveH |
rUpaM sandhyAbhrasa.nyuktaM kimupasthApyatAM tava || 75||

sa uvAcha tadA tAM strIM snAnodakamihAnaya |
upAsiShye tataH sandhyAM vAgyato niyatendriyaH || 76||

\hrule

\medskip
                  21
\medskip

bhIShma uvAcha||

atha sA strI tamuktvA tu vipramevaM bhavatviti |
tailaM divyamupAdAya snAnashATImupAnayat || 1||

anuj~nAtA cha muninA sA strI tena mahAtmanA |
athAsya tailenA~NgAni sarvANyevAbhyamRRikShayat || 2||

shanaishchotsAditastatra snAnashAlAmupAgamat |
bhadrAsanaM tatashchitraM RRiShiranvAvishannavam || 3||

athopaviShTashcha yadA tasminbhadrAsane tadA |
snApayAmAsa shanakaistamRRiShiM sukhahastavat || 4||

divyaM cha vidhivachchakre sopachAraM munestadA || 4||

sa tena susukhoShNena tasyA hastasukhena cha |
vyatItAM rajanIM kRRitsnAM nAjAnAtsa mahAvrataH || 5||

tata utthAya sa munistadA paramavismitaH |
pUrvasyAM dishi sUryaM cha so.apashyaduditaM divi || 6||

tasya buddhiriyaM kiM nu mohastattvamidaM bhavet |
athopAsya sahasrA.nshuM kiM karomItyuvAcha tAm || 7||

sA chAmRRitarasaprakhyamRRiSherannamupAharat |
tasya svAdutayAnnasya na prabhUtaM chakAra saH || 8||

vyagamachchApyahaHsheShaM tataH sandhyAgamatpunaH || 8||

atha strI bhagavantaM sA supyatAmityachodayat |
tatra vai shayane divye tasya tasyAshcha kalpite || 9||

aShTAvakra uvAcha||

na bhadre paradAreShu mano me samprasajjati |
uttiShTha bhadre bhadraM te svapa vai viramasva cha || 10||

bhIShma uvAcha||

sA tadA tena vipreNa tathA dhRRityA nivartitA |
svatantrAsmItyuvAchainaM na dharmachChalamasti te || 11||

aShTAvakra uvAcha||

nAsti svatantratA strINAmasvatantrA hi yoShitaH |
prajApatimataM hyetanna strI svAtantryamarhati || 12||

stryuvAcha||

bAdhate maithunaM vipra mama bhaktiM cha pashya vai |
adharmaM prApsyase vipra yanmAM tvaM nAbhinandasi || 13||

aShTAvakra uvAcha||

haranti doShajAtAni naraM jAtaM yathechChakam |
prabhavAmi sadA dhRRityA bhadre svaM shayanaM vraja || 14||

stryuvAcha||

shirasA praName vipra prasAdaM kartumarhasi |
bhUmau nipatamAnAyAH sharaNaM bhava me.anagha || 15||

yadi vA doShajAtaM tvaM paradAreShu pashyasi |
AtmAnaM sparshayAmyadya pANiM gRRihNIShva me dvija || 16||

na doSho bhavitA chaiva satyenaitadbravImyaham |
svatantrAM mAM vijAnIhi yo.adharmaH so.astu vai mayi || 17||

aShTAvakra uvAcha||

svatantrA tvaM kathaM bhadre brUhi kAraNamatra vai |
nAsti loke hi kAchitstrI yA vai svAtantryamarhati || 18||

pitA rakShati kaumAre bhartA rakShati yauvane |
putrAshcha sthavirIbhAve na strI svAtantryamarhati || 19||

stryuvAcha||

kaumAraM brahmacharyaM me kanyaivAsmi na sa.nshayaH |
kuru mA vimatiM vipra shraddhAM vijahi mA mama || 20||

aShTAvakra uvAcha||

yathA mama tathA tubhyaM yathA tava tathA mama |
jij~nAseyamRRiShestasya vighnaH satyaM nu kiM bhavet || 21||

AshcharyaM paramaM hIdaM kiM nu shreyo hi me bhavet |
divyAbharaNavastrA hi kanyeyaM mAmupasthitA || 22||

kiM tvasyAH paramaM rUpaM jIrNamAsItkathaM punaH |
kanyArUpamihAdyaiva kimihAtrottaraM bhavet || 23||

yathA paraM shaktidhRRiterna vyutthAsye katha~nchana |
na rochaye hi vyutthAnaM dhRRityaivaM sAdhayAmyaham || 24||

\hrule

\medskip
                  22
\medskip

yudhiShThira uvAcha||

na bibheti kathaM sA strI shApasya paramadyuteH |
kathaM nivRRitto bhagavA.nstadbhavAnprabravItu me || 1||

bhIShma uvAcha||

aShTAvakro.anvapRRichChattAM rUpaM vikuruShe katham |
na chAnRRitaM te vaktavyaM brUhi brAhmaNakAmyayA || 2||

stryuvAcha||

dyAvApRRithivImAtraiShA kAmyA brAhmaNasattama |
shRRiNuShvAvahitaH sarvaM yadidaM satyavikrama || 3||

uttarAM mAM dishaM viddhi dRRiShTaM strIchApalaM cha te |
avyutthAnena te lokA jitAH satyaparAkrama || 4||

jij~nAseyaM prayuktA me sthirIkartuM tavAnagha |
sthavirANAmapi strINAM bAdhate maithunajvaraH || 5||

tuShTaH pitAmahaste.adya tathA devAH savAsavAH |
sa tvaM yena cha kAryeNa samprApto bhagavAniha || 6||

preShitastena vipreNa kanyApitrA dvijarShabha |
tavopadeshaM kartuM vai tachcha sarvaM kRRitaM mayA || 7||

kShemI gamiShyasi gRRihA~nshramashcha na bhaviShyati |
kanyAM prApsyasi tAM vipra putriNI cha bhaviShyati || 8||

kAmyayA pRRiShTavA.nstvaM mAM tato vyAhRRitamuttaram |
anatikramaNIyaiShA kRRitsnairlokaistribhiH sadA || 9||

gachChasva sukRRitaM kRRitvA kiM vAnyachChrotumichChasi |
yAvadbravImi viprarShe aShTAvakra yathAtatham || 10||

RRiShiNA prasAditA chAsmi tava hetordvijarShabha |
tasya saMmAnanArthaM me tvayi vAkyaM prabhAShitam || 11||

shrutvA tu vachanaM tasyAH sa vipraH prA~njaliH sthitaH |
anuj~nAtastayA chApi svagRRihaM punarAvrajat || 12||

gRRihamAgamya vishrAntaH svajanaM pratipUjya cha |
abhyagachChata taM vipraM nyAyataH kurunandana || 13||

pRRiShTashcha tena vipreNa dRRiShTaM tvetannidarshanam |
prAha vipraM tadA vipraH suprItenAntarAtmanA || 14||

bhavatAhamanuj~nAtaH prasthito gandhamAdanam |
tasya chottarato deshe dRRiShTaM taddaivataM mahat || 15||

tayA chAhamanuj~nAto bhavA.nshchApi prakIrtitaH |
shrAvitashchApi tadvAkyaM gRRihamabhyAgataH prabho || 16||

tamuvAcha tato vipraH pratigRRihNIShva me sutAm |
nakShatratithisa.nyoge pAtraM hi paramaM bhavAn || 17||

bhIShma uvAcha||

aShTAvakrastathetyuktvA pratigRRihya cha tAM prabho |
kanyAM paramadharmAtmA prItimA.nshchAbhavattadA || 18||

kanyAM tAM pratigRRihyaiva bhAryAM paramashobhanAm |
uvAsa muditastatra Ashrame sve gatajvaraH || 19||

\hrule

\medskip
              pAtraparIkShA
                  23
\medskip

yudhiShThira uvAcha||

kimAhurbharatashreShTha pAtraM viprAH sanAtanam |
brAhmaNaM li~NginaM chaiva brAhmaNaM vApyali~Nginam || 1||

bhIShma uvAcha||

svavRRittimabhipannAya li~Ngine vetarAya vA |
deyamAhurmahArAja ubhAvetau tapasvinau || 2||

yudhiShThira uvAcha||

shraddhayA parayA pUto yaH prayachCheddvijAtaye |
havyaM kavyaM tathA dAnaM ko doShaH syAtpitAmaha || 3||

bhIShma uvAcha||

shraddhApUto narastAta durdAnto.api na sa.nshayaH |
pUto bhavati sarvatra kiM punastvaM mahIpate || 4||

yudhiShThira uvAcha||

na brAhmaNaM parIkSheta daiveShu satataM naraH |
kavyapradAne tu budhAH parIkShyaM brAhmaNaM viduH || 5||

bhIShma uvAcha||

na brAhmaNaH sAdhayate havyaM daivAtprasidhyati |
devaprasAdAdijyante yajamAnA na sa.nshayaH || 6||

brAhmaNA bharatashreShTha satataM brahmavAdinaH |
mArkaNDeyaH purA prAha iha lokeShu buddhimAn || 7||

yudhiShThira uvAcha||

apUrvo.apyatha vA vidvAnsambandhI vAtha yo bhavet |
tapasvI yaj~nashIlo vA kathaM pAtraM bhavettu saH || 8||

bhIShma uvAcha||

kulInaH karmakRRidvaidyastathA chApyAnRRisha.nsyavAn |
hrImAnRRijuH satyavAdI pAtraM pUrve cha te trayaH || 9||

tatredaM shRRiNu me pArtha chaturNAM tejasAM matam |
pRRithivyAH kAshyapasyAgnermArkaNDeyasya chaiva hi || 10||

pRRithivyuvAcha||

yathA mahArNave kShiptaH kShipraM loShTo vinashyati |
tathA dushcharitaM sarvaM trayyAvRRittyA vinashyati || 11||

kAshyapa uvAcha||

sarve cha vedAH saha ShaDbhira~NgaiH  sA~NkhyaM purANaM cha kule cha janma |
naitAni sarvANi gatirbhavanti  shIlavyapetasya narasya rAjan || 12||

agniruvAcha||

adhIyAnaH paNDitaM manyamAno  yo vidyayA hanti yashaH pareShAm |
brahmansa tenAcharate brahmahatyAM  lokAstasya hyantavanto bhavanti || 13||

mArkaNDeya uvAcha||

ashvamedhasahasraM cha satyaM cha tulayA dhRRitam |
nAbhijAnAmi yadyasya satyasyArdhamavApnuyAt || 14||

bhIShma uvAcha||

ityuktvA te jagmurAshu chatvAro.amitatejasaH |
pRRithivI kAshyapo.agnishcha prakRRiShTAyushcha bhArgavaH || 15||

yudhiShThira uvAcha||

yadidaM brAhmaNA loke vratino bhu~njate haviH |
bhuktaM brAhmaNakAmAya kathaM tatsukRRitaM bhavet || 16||

bhIShma uvAcha||

AdiShTino ye rAjendra brAhmaNA vedapAragAH |
bhu~njate brahmakAmAya vrataluptA bhavanti te || 17||

yudhiShThira uvAcha||

anekAntaM bahudvAraM dharmamAhurmanIShiNaH |
kiM nishchitaM bhavettatra tanme brUhi pitAmaha || 18||

bhIShma uvAcha||

ahi.nsA satyamakrodha AnRRisha.nsyaM damastathA |
ArjavaM chaiva rAjendra nishchitaM dharmalakShaNam || 19||

ye tu dharmaM prasha.nsantashcharanti pRRithivImimAm |
anAcharantastaddharmaM sa~Nkare niratAH prabho || 20||

tebhyo ratnaM hiraNyaM vA gAmashvAnvA dadAti yaH |
dasha varShANi viShThAM sa bhu~Nkte nirayamAshritaH || 21||

medAnAM pulkasAnAM cha tathaivAntAvasAyinAm |
kRRitaM karmAkRRitaM chApi rAgamohena jalpatAm || 22||

vaishvadevaM cha ye mUDhA viprAya brahmachAriNe |
dadatIha na rAjendra te lokAnbhu~njate.ashubhAn || 23||

yudhiShThira uvAcha||

kiM paraM brahmacharyasya kiM paraM dharmalakShaNam |
kiM cha shreShThatamaM shauchaM tanme brUhi pitAmaha || 24||

bhIShma uvAcha||

brahmacharyaM paraM tAta madhumA.nsasya varjanam |
maryAdAyAM sthito dharmaH shamaH shauchasya lakShaNam || 25||

yudhiShThira uvAcha||

kasminkAle chareddharmaM kasminkAle.arthamAcharet |
kasminkAle sukhI cha syAttanme brUhi pitAmaha || 26||

bhIShma uvAcha||

kAlyamarthaM niSheveta tato dharmamanantaram |
pashchAtkAmaM niSheveta na cha gachChetprasa~NgitAm || 27||

brAhmaNA.nshchAbhimanyeta gurU.nshchApyabhipUjayet |
sarvabhUtAnulomashcha mRRidushIlaH priya.nvadaH || 28||

adhikAre yadanRRitaM rAjagAmi cha paishunam |
guroshchAlIkakaraNaM samaM tadbrahmahatyayA || 29||

praharenna narendreShu na gAM hanyAttathaiva cha |
bhrUNahatyAsamaM chaitadubhayaM yo niShevate || 30||

nAgniM parityajejjAtu na cha vedAnparityajet |
na cha brAhmaNamAkroshetsamaM tadbrahmahatyayA || 31||

yudhiShThira uvAcha||

kIdRRishAH sAdhavo viprAH kebhyo dattaM mahAphalam |
kIdRRishAnAM cha bhoktavyaM tanme brUhi pitAmaha || 32||

bhIShma uvAcha||

akrodhanA dharmaparAH satyanityA dame ratAH |
tAdRRishAH sAdhavo viprAstebhyo dattaM mahAphalam || 33||

amAninaH sarvasahA dRRiShTArthA vijitendriyAH |
sarvabhUtahitA maitrAstebhyo dattaM mahAphalam || 34||

alubdhAH shuchayo vaidyA hrImantaH satyavAdinaH |
svakarmaniratA ye cha tebhyo dattaM mahAphalam || 35||

sA~NgA.nshcha chaturo vedAnyo.adhIyIta dvijarShabhaH |
ShaDbhyo nivRRittaH karmabhyastaM pAtramRRiShayo viduH || 36||

ye tveva~NguNajAtIyAstebhyo dattaM mahAphalam |
sahasraguNamApnoti guNArhAya pradAyakaH || 37||

praj~nAshrutAbhyAM vRRittena shIlena cha samanvitaH |
tArayeta kulaM kRRitsnameko.apIha dvijarShabhaH || 38||

gAmashvaM vittamannaM vA tadvidhe pratipAdayet |
dravyANi chAnyAni tathA pretyabhAve na shochati || 39||

tArayeta kulaM kRRitsnameko.apIha dvijottamaH |
kima~Nga punarekaM vai tasmAtpAtraM samAcharet || 40||

nishamya cha guNopetaM brAhmaNaM sAdhusaMmatam |
dUrAdAnAyayetkRRitye sarvatashchAbhipUjayet || 41||

\hrule

\medskip
              daivapitryadAnaphalam.h
                  24
\medskip

yudhiShThira uvAcha||

shrAddhakAle cha daive cha dharme chApi pitAmaha |
ichChAmIha tvayAkhyAtaM vihitaM yatsurarShibhiH || 1||

bhIShma uvAcha||

daivaM pUrvAhNike kuryAdaparAhNe tu paitRRikam |
ma~NgalAchArasampannaH kRRitashauchaH prayatnavAn || 2||

manuShyANAM tu madhyAhne pradadyAdupapattitaH |
kAlahInaM tu yaddAnaM taM bhAgaM rakShasAM viduH || 3||

la~NghitaM chAvalIDhaM cha kalipUrvaM cha yatkRRitam |
rajasvalAbhirdRRiShTaM cha taM bhAgaM rakShasAM viduH || 4||

avaghuShTaM cha yadbhuktamavratena cha bhArata |
parAmRRiShTaM shunA chaiva taM bhAgaM rakShasAM viduH || 5||

keshakITAvapatitaM kShutaM shvabhiravekShitam |
ruditaM chAvadhUtaM cha taM bhAgaM rakShasAM viduH || 6||

niro~NkAreNa yadbhuktaM sashastreNa cha bhArata |
durAtmanA cha yadbhuktaM taM bhAgaM rakShasAM viduH || 7||

parochChiShTaM cha yadbhuktaM paribhuktaM cha yadbhavet |
daive pitrye cha satataM taM bhAgaM rakShasAM viduH || 8||

garhitaM ninditaM chaiva pariviShTaM samanyunA |
daivaM vApyatha vA paitryaM taM bhAgaM rakShasAM viduH || 9||

mantrahInaM kriyAhInaM yachChrAddhaM pariviShyate |
tribhirvarNairnarashreShTha taM bhAgaM rakShasAM viduH || 10||

AjyAhutiM vinA chaiva yatki~nchitpariviShyate |
durAchAraishcha yadbhuktaM taM bhAgaM rakShasAM viduH || 11||

ye bhAgA rakShasAM proktAsta uktA bharatarShabha |
ata UrdhvaM visargasya parIkShAM brAhmaNe shRRiNu || 12||

yAvantaH patitA viprA jaDonmattAstathaiva cha |
daive vApyatha vA pitrye rAjannArhanti ketanam || 13||

shvitrI kuShThI cha klIbashcha tathA yakShmahatashcha yaH |
apasmArI cha yashchAndho rAjannArhanti satkRRitim || 14||

chikitsakA devalakA vRRithAniyamadhAriNaH |
somavikrayiNashchaiva shrAddhe nArhanti ketanam || 15||

gAyanA nartakAshchaiva plavakA vAdakAstathA |
kathakA yodhakAshchaiva rAjannArhanti ketanam || 16||

hotAro vRRiShalAnAM cha vRRiShalAdhyApakAstathA |
tathA vRRiShalashiShyAshcha rAjannArhanti ketanam || 17||

anuyoktA cha yo vipro anuyuktashcha bhArata |
nArhatastAvapi shrAddhaM brahmavikrayiNau hi tau || 18||

agraNIryaH kRRitaH pUrvaM varNAvaraparigrahaH |
brAhmaNaH sarvavidyo.api rAjannArhati ketanam || 19||

anagnayashcha ye viprA mRRitaniryAtakAshcha ye |
stenAshcha patitAshchaiva rAjannArhanti ketanam || 20||

aparij~nAtapUrvAshcha gaNapUrvAshcha bhArata |
putrikApUrvaputrAshcha shrAddhe nArhanti ketanam || 21||

RRiNakartA cha yo rAjanyashcha vArdhuShiko dvijaH |
prANivikrayavRRittishcha rAjannArhanti ketanam || 22||

strIpUrvAH kANDapRRiShThAshcha yAvanto bharatarShabha |
ajapA brAhmaNAshchaiva shrAddhe nArhanti ketanam || 23||

shrAddhe daive cha nirdiShTA brAhmaNA bharatarShabha |
dAtuH pratigrahItushcha shRRiNuShvAnugrahaM punaH || 24||

chIrNavratA guNairyuktA bhaveyurye.api karShakAH |
sAvitrIj~nAH kriyAvantaste rAjanketanakShamAH || 25||

kShAtradharmiNamapyAjau ketayetkulajaM dvijam |
na tveva vaNijaM tAta shrAddheShu parikalpayet || 26||

agnihotrI cha yo vipro grAmavAsI cha yo bhavet |
astenashchAtithij~nashcha sa rAjanketanakShamaH || 27||

sAvitrIM japate yastu trikAlaM bharatarShabha |
bhikShAvRRittiH kriyAvA.nshcha sa rAjanketanakShamaH || 28||

uditAstamito yashcha tathaivAstamitoditaH |
ahi.nsrashchAlpadoShashcha sa rAjanketanakShamaH || 29||

akalkako hyatarkashcha brAhmaNo bharatarShabha |
sasa~nj~no bhaikShyavRRittishcha sa rAjanketanakShamaH || 30||

avratI kitavaH stenaH prANivikrayyatho vaNik |
pashchAchcha pItavAnsomaM sa rAjanketanakShamaH || 31||

arjayitvA dhanaM pUrvaM dAruNaiH kRRiShikarmabhiH |
bhavetsarvAtithiH pashchAtsa rAjanketanakShamaH || 32||

brahmavikrayanirdiShTaM striyA yachchArjitaM dhanam |
adeyaM pitRRidevebhyo yachcha klaibyAdupArjitam || 33||

kriyamANe.apavarge tu yo dvijo bharatarShabha |
na vyAharati yadyuktaM tasyAdharmo gavAnRRitam || 34||

shrAddhasya brAhmaNaH kAlaH prAptaM dadhi ghRRitaM tathA |
somakShayashcha mA.nsaM cha yadAraNyaM yudhiShThira || 35||

shrAddhApavarge viprasya svadhA vai svaditA bhavet |
kShatriyasyApyatho brUyAtprIyantAM pitarastviti || 36||

apavarge tu vaishyasya shrAddhakarmaNi bhArata |
akShayyamabhidhAtavyaM svasti shUdrasya bhArata || 37||

puNyAhavAchanaM daive brAhmaNasya vidhIyate |
etadeva niro~NkAraM kShatriyasya vidhIyate || 38||

vaishyasya chaiva vaktavyaM prIyantAM devatA iti || 38||

karmaNAmAnupUrvIM cha vidhipUrvakRRitaM shRRiNu |
jAtakarmAdikAnsarvA.nstriShu varNeShu bhArata || 39||

brahmakShatre hi mantroktA vaishyasya cha yudhiShThira || 39||

viprasya rashanA mau~njI maurvI rAjanyagAminI |
bAlvajItyeva vaishyasya dharma eSha yudhiShThira || 40||

dAtuH pratigrahItushcha dharmAdharmAvimau shRRiNu |
brAhmaNasyAnRRite.adharmaH proktaH pAtakasa~nj~nitaH || 41||

chaturguNaH kShatriyasya vaishyasyAShTaguNaH smRRitaH || 41||

nAnyatra brAhmaNo.ashnIyAtpUrvaM vipreNa ketitaH |
yavIyAnpashuhi.nsAyAM tulyadharmo bhavetsa hi || 42||

atha rAjanyavaishyAbhyAM yadyashnIyAttu ketitaH |
yavIyAnpashuhi.nsAyAM bhAgArdhaM samavApnuyAt || 43||

daivaM vApyatha vA pitryaM yo.ashnIyAdbrAhmaNAdiShu |
asnAto brAhmaNo rAja.nstasyAdharmo gavAnRRitam || 44||

Ashaucho brAhmaNo rAjanyo.ashnIyAdbrAhmaNAdiShu |
j~nAnapUrvamatho lobhAttasyAdharmo gavAnRRitam || 45||

annenAnnaM cha yo lipsetkarmArthaM chaiva bhArata |
Amantrayati rAjendra tasyAdharmo.anRRitaM smRRitam || 46||

avedavratachAritrAstribhirvarNairyudhiShThira |
mantravatpariviShyante teShvadharmo gavAnRRitam || 47||

yudhiShThira uvAcha||

pitryaM vApyatha vA daivaM dIyate yatpitAmaha |
etadichChAmyahaM shrotuM dattaM yeShu mahAphalam || 48||

bhIShma uvAcha||

yeShAM dArAH pratIkShante suvRRiShTimiva karShakAH |
uchCheShaparisheShaM hi tAnbhojaya yudhiShThira || 49||

chAritraniyatA rAjanye kRRishAH kRRishavRRittayaH |
arthinashchopagachChanti teShu dattaM mahAphalam || 50||

tadbhaktAstadgRRihA rAja.nstaddhanAstadapAshrayAH |
arthinashcha bhavantyarthe teShu dattaM mahAphalam || 51||

taskarebhyaH parebhyo vA ye bhayArtA yudhiShThira |
arthino bhoktumichChanti teShu dattaM mahAphalam || 52||

akalkakasya viprasya bhaikShotkarakRRitAtmanaH |
baTavo yasya bhikShanti tebhyo dattaM mahAphalam || 53||

hRRitasvA hRRitadArAshcha ye viprA deshasamplave |
arthArthamabhigachChanti tebhyo dattaM mahAphalam || 54||

vratino niyamasthAshcha ye viprAH shrutasaMmatAH |
tatsamAptyarthamichChanti teShu dattaM mahAphalam || 55||

avyutkrAntAshcha dharmeShu pAShaNDasamayeShu cha |
kRRishaprANAH kRRishadhanAsteShu dattaM mahAphalam || 56||

kRRitasarvasvaharaNA nirdoShAH prabhaviShNubhiH |
spRRihayanti cha bhuktAnnaM teShu dattaM mahAphalam || 57||

tapasvinastaponiShThAsteShAM bhaikShacharAshcha ye |
arthinaH ki~nchidichChanti teShu dattaM mahAphalam || 58||

mahAphalavidhirdAne shrutaste bharatarShabha |
nirayaM yena gachChanti svargaM chaiva hi tachChRRiNu || 59||

gurvarthaM vAbhayArthaM vA varjayitvA yudhiShThira |
ye.anRRitaM kathayanti sma te vai nirayagAminaH || 60||

paradArAbhihartAraH paradArAbhimarshinaH |
paradAraprayoktAraste vai nirayagAminaH || 61||

ye parasvApahartAraH parasvAnAM cha nAshakAH |
sUchakAshcha pareShAM ye te vai nirayagAminaH || 62||

prapANAM cha sabhAnAM cha sa~NkramANAM cha bhArata |
agArANAM cha bhettAro narA nirayagAminaH || 63||

anAthAM pramadAM bAlAM vRRiddhAM bhItAM tapasvinIm |
va~nchayanti narA ye cha te vai nirayagAminaH || 64||

vRRittichChedaM gRRihachChedaM dArachChedaM cha bhArata |
mitrachChedaM tathAshAyAste vai nirayagAminaH || 65||

sUchakAH sandhibhettAraH paravRRittyupajIvakAH |
akRRitaj~nAshcha mitrANAM te vai nirayagAminaH || 66||

pAShaNDA dUShakAshchaiva samayAnAM cha dUShakAH |
ye pratyavasitAshchaiva te vai nirayagAminaH || 67||

kRRitAshaM kRRitanirveshaM kRRitabhaktaM kRRitashramam |
bhedairye vyapakarShanti te vai nirayagAminaH || 68||

paryashnanti cha ye dArAnagnibhRRityAtithI.nstathA |
utsannapitRRidevejyAste vai nirayagAminaH || 69||

vedavikrayiNashchaiva vedAnAM chaiva dUShakAH |
vedAnAM lekhakAshchaiva te vai nirayagAminaH || 70||

chAturAshramyabAhyAshcha shrutibAhyAshcha ye narAH |
vikarmabhishcha jIvanti te vai nirayagAminaH || 71||

keshavikrayikA rAjanviShavikrayikAshcha ye |
kShIravikrayikAshchaiva te vai nirayagAminaH || 72||

brAhmaNAnAM gavAM chaiva kanyAnAM cha yudhiShThira |
ye.antaraM yAnti kAryeShu te vai nirayagAminaH || 73||

shastravikrayakAshchaiva kartArashcha yudhiShThira |
shalyAnAM dhanuShAM chaiva te vai nirayagAminaH || 74||

shalyairvA sha~NkubhirvApi shvabhrairvA bharatarShabha |
ye mArgamanurundhanti te vai nirayagAminaH || 75||

upAdhyAyA.nshcha bhRRityA.nshcha bhaktA.nshcha bharatarShabha |
ye tyajantyasamarthA.nstA.nste vai nirayagAminaH || 76||

aprAptadamakAshchaiva nAsAnAM vedhakAstathA |
bandhakAshcha pashUnAM ye te vai nirayagAminaH || 77||

agoptArashChaladravyA baliShaDbhAgatatparAH |
samarthAshchApyadAtAraste vai nirayagAminaH || 78||

kShAntAndAntA.nstathA prAj~nAndIrghakAlaM sahoShitAn |
tyajanti kRRitakRRityA ye te vai nirayagAminaH || 79||

bAlAnAmatha vRRiddhAnAM dAsAnAM chaiva ye narAH |
adattvA bhakShayantyagre te vai nirayagAminaH || 80||

ete pUrvarShibhirdRRiShTAH proktA nirayagAminaH |
bhAginaH svargalokasya vakShyAmi bharatarShabha || 81||

sarveShveva tu kAryeShu daivapUrveShu bhArata |
hanti putrAnpashUnkRRitsnAnbrAhmaNAtikramaH kRRitaH || 82||

dAnena tapasA chaiva satyena cha yudhiShThira |
ye dharmamanuvartante te narAH svargagAminaH || 83||

shushrUShAbhistapobhishcha shrutamAdAya bhArata |
ye pratigrahaniHsnehAste narAH svargagAminaH || 84||

bhayAtpApAttathAbAdhAddAridryAdvyAdhidharShaNAt |
yatkRRite pratimuchyante te narAH svargagAminaH || 85||

kShamAvantashcha dhIrAshcha dharmakAryeShu chotthitAH |
ma~NgalAchArayuktAshcha te narAH svargagAminaH || 86||

nivRRittA madhumA.nsebhyaH paradArebhya eva cha |
nivRRittAshchaiva madyebhyaste narAH svargagAminaH || 87||

AshramANAM cha kartAraH kulAnAM chaiva bhArata |
deshAnAM nagarANAM cha te narAH svargagAminaH || 88||

vastrAbharaNadAtAro bhakShapAnAnnadAstathA |
kuTumbAnAM cha dAtAraste narAH svargagAminaH || 89||

sarvahi.nsAnivRRittAshcha narAH sarvasahAshcha ye |
sarvasyAshrayabhUtAshcha te narAH svargagAminaH || 90||

mAtaraM pitaraM chaiva shushrUShanti jitendriyAH |
bhrAtR^INAM chaiva sasnehAste narAH svargagAminaH || 91||

ADhyAshcha balavantashcha yauvanasthAshcha bhArata |
ye vai jitendriyA dhIrAste narAH svargagAminaH || 92||

aparAddheShu sasnehA mRRidavo mitravatsalAH |
ArAdhanasukhAshchApi te narAH svargagAminaH || 93||

sahasrapariveShTArastathaiva cha sahasradAH |
trAtArashcha sahasrANAM puruShAH svargagAminaH || 94||

suvarNasya cha dAtAro gavAM cha bharatarShabha |
yAnAnAM vAhanAnAM cha te narAH svargagAminaH || 95||

vaivAhikAnAM kanyAnAM preShyANAM cha yudhiShThira |
dAtAro vAsasAM chaiva te narAH svargagAminaH || 96||

vihArAvasathodyAnakUpArAmasabhApradAH |
vaprANAM chaiva kartAraste narAH svargagAminaH || 97||

niveshanAnAM kShetrANAM vasatInAM cha bhArata |
dAtAraH prArthitAnAM cha te narAH svargagAminaH || 98||

rasAnAmatha bIjAnAM dhAnyAnAM cha yudhiShThira |
svayamutpAdya dAtAraH puruShAH svargagAminaH || 99||

yasminkasminkule jAtA bahuputrAH shatAyuShaH |
sAnukroshA jitakrodhAH puruShAH svargagAminaH || 100||

etaduktamamutrArthaM daivaM pitryaM cha bhArata |
dharmAdharmau cha dAnasya yathA pUrvarShibhiH kRRitau || 101||

\hrule

\medskip
              brahmaghAtisvarUpam.h
                  25
\medskip

yudhiShThira uvAcha||

idaM me tattvato rAjanvaktumarhasi bhArata |
ahi.nsayitvA keneha brahmahatyA vidhIyate || 1||

bhIShma uvAcha||

vyAsamAmantrya rAjendra purA yatpRRiShTavAnaham |
tatte.ahaM sampravakShyAmi tadihaikamanAH shRRiNu || 2||

chaturthastvaM vasiShThasya tattvamAkhyAhi me mune |
ahi.nsayitvA keneha brahmahatyA vidhIyate || 3||

iti pRRiShTo mahArAja parAsharasharIrajaH |
abravInnipuNo dharme niHsa.nshayamanuttamam || 4||

brAhmaNaM svayamAhUya bhikShArthe kRRishavRRittinam |
brUyAnnAstIti yaH pashchAttaM vidyAdbrahmaghAtinam || 5||

madhyasthasyeha viprasya yo.anUchAnasya bhArata |
vRRittiM harati durbuddhistaM vidyAdbrahmaghAtinam || 6||

gokulasya tRRiShArtasya jalArthe vasudhAdhipa |
utpAdayati yo vighnaM taM vidyAdbrahmaghAtinam || 7||

yaH pravRRittAM shrutiM samyakShAstraM vA munibhiH kRRitam |
dUShayatyanabhij~nAya taM vidyAdbrahmaghAtinam || 8||

AtmajAM rUpasampannAM mahatIM sadRRishe vare |
na prayachChati yaH kanyAM taM vidyAdbrahmaghAtinam || 9||

adharmanirato mUDho mithyA yo vai dvijAtiShu |
dadyAnmarmAtigaM shokaM taM vidyAdbrahmaghAtinam || 10||

chakShuShA viprahInasya pa~Ngulasya jaDasya vA |
hareta yo vai sarvasvaM taM vidyAdbrahmaghAtinam || 11||

Ashrame vA vane vA yo grAme vA yadi vA pure |
agniM samutsRRijenmohAttaM vidyAdbrahmaghAtinam || 12||

\hrule

\medskip
              tIrthaprasha.nsA
                  26
\medskip

yudhiShThira uvAcha||

tIrthAnAM darshanaM shreyaH snAnaM cha bharatarShabha |
shravaNaM cha mahAprAj~na shrotumichChAmi tattvataH || 1||

pRRithivyAM yAni tIrthAni puNyAni bharatarShabha |
vaktumarhasi me tAni shrotAsmi niyataH prabho || 2||

bhIShma uvAcha||

imama~NgirasA proktaM tIrthava.nshaM mahAdyute |
shrotumarhasi bhadraM te prApsyase dharmamuttamam || 3||

tapovanagataM vipramabhigamya mahAmunim |
paprachChA~NgirasaM vIra gautamaH sa.nshitavrataH || 4||

asti me bhagavankashchittIrthebhyo dharmasa.nshayaH |
tatsarvaM shrotumichChAmi tanme sha.nsa mahAmune || 5||

upaspRRishya phalaM kiM syAtteShu tIrtheShu vai mune |
pretyabhAve mahAprAj~na tadyathAsti tathA vada || 6||

a~NgirA uvAcha||

saptAhaM chandrabhAgAM vai vitastAmUrmimAlinIm |
vigAhya vai nirAhAro nirmamo munivadbhavet || 7||

kAshmIramaNDale nadyo yAH patanti mahAnadam |
tA nadIH sindhumAsAdya shIlavAnsvargamApnuyAt || 8||

puShkaraM cha prabhAsaM cha naimiShaM sAgarodakam |
devikAmindramArgaM cha svarNabinduM vigAhya cha || 9||

vibodhyate vimAnasthaH so.apsarobhirabhiShTutaH || 9||

hiraNyabinduM vikShobhya prayatashchAbhivAdya tam |
kusheshayaM cha devatvaM pUyate tasya kilbiSham || 10||

indratoyAM samAsAdya gandhamAdanasaMnidhau |
karatoyAM kura~NgeShu trirAtropoShito naraH || 11||

ashvamedhamavApnoti vigAhya niyataH shuchiH || 11||

ga~NgAdvAre kushAvarte bilvake nemiparvate |
tathA kanakhale snAtvA dhUtapApmA divaM vrajet || 12||

apAM hrada upaspRRishya vAjapeyaphalaM labhet |
brahmachArI jitakrodhaH satyasandhastvahi.nsakaH || 13||

yatra bhAgIrathI ga~NgA bhajate dishamuttarAm |
maheshvarasya niShThAne yo narastvabhiShichyate || 14||

ekamAsaM nirAhAraH svayaM pashyati devatAH || 14||

saptaga~Nge triga~Nge cha indramArge cha tarpayan |
sudhAM vai labhate bhoktuM yo naro jAyate punaH || 15||

mahAshrama upaspRRishya yo.agnihotraparaH shuchiH |
ekamAsaM nirAhAraH siddhiM mAsena sa vrajet || 16||

mahAhrada upaspRRishya bhRRigutu~Nge tvalolupaH |
trirAtropoShito bhUtvA muchyate brahmahatyayA || 17||

kanyAkUpa upaspRRishya balAkAyAM kRRitodakaH |
deveShu kIrtiM labhate yashasA cha virAjate || 18||

deshakAla upaspRRishya tathA sundarikAhrade |
ashvibhyAM rUpavarchasyaM pretya vai labhate naraH || 19||

mahAga~NgAmupaspRRishya kRRittikA~NgArake tathA |
pakShamekaM nirAhAraH svargamApnoti nirmalaH || 20||

vaimAnika upaspRRishya ki~NkiNIkAshrame tathA |
nivAse.apsarasAM divye kAmachArI mahIyate || 21||

kAlikAshramamAsAdya vipAshAyAM kRRitodakaH |
brahmachArI jitakrodhastrirAtrAnmuchyate bhavAt || 22||

Ashrame kRRittikAnAM tu snAtvA yastarpayetpitR^In |
toShayitvA mahAdevaM nirmalaH svargamApnuyAt || 23||

mahApura upaspRRishya trirAtropoShito naraH |
trasAnAM sthAvarANAM cha dvipadAnAM bhayaM tyajet || 24||

devadAruvane snAtvA dhUtapApmA kRRitodakaH |
devalokamavApnoti saptarAtroShitaH shuchiH || 25||

kaushante cha kushastambe droNasharmapade tathA |
ApaHprapatane snAtaH sevyate so.apsarogaNaiH || 26||

chitrakUTe janasthAne tathA mandAkinIjale |
vigAhya vai nirAhAro rAjalakShmIM nigachChati || 27||

shyAmAyAstvAshramaM gatvA uShya chaivAbhiShichya cha |
trI.nstrirAtrAnsa sandhAya gandharvanagare vaset || 28||

ramaNyAM cha upaspRRishya tathA vai gandhatArike |
ekamAsaM nirAhArastvantardhAnaphalaM labhet || 29||

kaushikIdvAramAsAdya vAyubhakShastvalolupaH |
ekavi.nshatirAtreNa svargamArohate naraH || 30||

mata~NgavApyAM yaH snAyAdekarAtreNa sidhyati |
vigAhati hyanAlambamandhakaM vai sanAtanam || 31||

naimiShe svargatIrthe cha upaspRRishya jitendriyaH |
phalaM puruShamedhasya labhenmAsaM kRRitodakaH || 32||

ga~NgAhrada upaspRRishya tathA chaivotpalAvane |
ashvamedhamavApnoti tatra mAsaM kRRitodakaH || 33||

ga~NgAyamunayostIrthe tathA kAla~njare girau |
ShaShTihrada upaspRRishya dAnaM nAnyadvishiShyate || 34||

dasha tIrthasahasrANi tisraH koTyastathAparAH |
samAgachChanti mAghyAM tu prayAge bharatarShabha || 35||

mAghamAsaM prayAge tu niyataH sa.nshitavrataH |
snAtvA tu bharatashreShTha nirmalaH svargamApnuyAt || 36||

marudgaNa upaspRRishya pitR^INAmAshrame shuchiH |
vaivasvatasya tIrthe cha tIrthabhUto bhavennaraH || 37||

tathA brahmashiro gatvA bhAgIrathyAM kRRitodakaH |
ekamAsaM nirAhAraH somalokamavApnuyAt || 38||

kapotake naraH snAtvA aShTAvakre kRRitodakaH |
dvAdashAhaM nirAhAro naramedhaphalaM labhet || 39||

mu~njapRRiShThaM gayAM chaiva nirRRitiM devaparvatam |
tRRitIyAM krau~nchapAdIM cha brahmahatyA vishudhyati || 40||

kalashyAM vApyupaspRRishya vedyAM cha bahushojalAm |
agneH pure naraH snAtvA vishAlAyAM kRRitodakaH || 41||

devahrada upaspRRishya brahmabhUto virAjate || 41||

purApavartanaM nandAM mahAnandAM cha sevya vai |
nandane sevyate dAntastvapsarobhirahi.nsakaH || 42||

urvashIkRRittikAyoge gatvA yaH susamAhitaH |
lauhitye vidhivatsnAtvA puNDarIkaphalaM labhet || 43||

rAmahrada upaspRRishya vishAlAyAM kRRitodakaH |
dvAdashAhaM nirAhAraH kalmaShAdvipramuchyate || 44||

mahAhrada upaspRRishya shuddhena manasA naraH |
ekamAsaM nirAhAro jamadagnigatiM labhet || 45||

vindhye santApya chAtmAnaM satyasandhastvahi.nsakaH |
ShaNmAsaM padamAsthAya mAsenaikena shudhyati || 46||

narmadAyAmupaspRRishya tathA sUrpArakodake |
ekapakShaM nirAhAro rAjaputro vidhIyate || 47||

jambUmArge tribhirmAsaiH sa.nyataH susamAhitaH |
ahorAtreNa chaikena siddhiM samadhigachChati || 48||

kokAmukhe vigAhyApo gatvA chaNDAlikAshramam |
shAkabhakShashchIravAsAH kumArIrvindate dasha || 49||

vaivasvatasya sadanaM na sa gachChetkadAchana |
yasya kanyAhrade vAso devalokaM sa gachChati || 50||

prabhAse tvekarAtreNa amAvAsyAM samAhitaH |
sidhyate.atra mahAbAho yo naro jAyate punaH || 51||

ujjAnaka upaspRRishya ArShTiSheNasya chAshrame |
pi~NgAyAshchAshrame snAtvA sarvapApaiH pramuchyate || 52||

kulyAyAM samupaspRRishya japtvA chaivAghamarShaNam |
ashvamedhamavApnoti trirAtropoShitaH shuchiH || 53||

piNDAraka upaspRRishya ekarAtroShito naraH |
agniShTomamavApnoti prabhAtAM sharvarIM shuchiH || 54||

tathA brahmasaro gatvA dharmAraNyopashobhitam |
puNDarIkamavApnoti prabhAtAM sharvarIM shuchiH || 55||

mainAke parvate snAtvA tathA sandhyAmupAsya cha |
kAmaM jitvA cha vai mAsaM sarvamedhaphalaM labhet || 56||

vikhyAto himavAnpuNyaH sha~Nkarashvashuro giriH |
AkaraH sarvaratnAnAM siddhachAraNasevitaH || 57||

sharIramutsRRijettatra vidhipUrvamanAshake |
adhruvaM jIvitaM j~nAtvA yo vai vedAntago dvijaH || 58||

abhyarchya devatAstatra namaskRRitya munI.nstathA |
tataH siddho divaM gachChedbrahmalokaM sanAtanam || 59||

kAmaM krodhaM cha lobhaM cha yo jitvA tIrthamAvaset |
na tena ki~nchinna prAptaM tIrthAbhigamanAdbhavet || 60||

yAnyagamyAni tIrthAni durgANi viShamANi cha |
manasA tAni gamyAni sarvatIrthasamAsataH || 61||

idaM medhyamidaM dhanyamidaM svargyamidaM sukham |
idaM rahasyaM devAnAmAplAvyAnAM cha pAvanam || 62||

idaM dadyAddvijAtInAM sAdhUnAmAtmajasya vA |
suhRRidAM cha japetkarNe shiShyasyAnugatasya vA || 63||

dattavAngautamasyedama~NgirA vai mahAtapAH |
gurubhiH samanuj~nAtaH kAshyapena cha dhImatA || 64||

maharShINAmidaM japyaM pAvanAnAM tathottamam |
japa.nshchAbhyutthitaH shashvannirmalaH svargamApnuyAt || 65||

idaM yashchApi shRRiNuyAdrahasyaM tva~Ngiromatam |
uttame cha kule janma labhejjAtiM cha sa.nsmaret || 66||

\hrule

\medskip
              ga~NgAprasha.nsanam.h
                  27
\medskip

vaishampAyana uvAcha||

bRRihaspatisamaM buddhyA kShamayA brahmaNaH samam |
parAkrame shakrasamamAdityasamatejasam || 1||

gA~NgeyamarjunenAjau nihataM bhUrivarchasam |
bhrAtRRibhiH sahito.anyaishcha paryupAste yudhiShThiraH || 2||

shayAnaM vIrashayane kAlAkA~NkShiNamachyutam |
AjagmurbharatashreShThaM draShTukAmA maharShayaH || 3||

atrirvasiShTho.atha bhRRiguH pulastyaH pulahaH kratuH |
a~NgirA gautamo.agastyaH sumatiH svAyurAtmavAn || 4||

vishvAmitraH sthUlashirAH sa.nvartaH pramatirdamaH |
ushanA bRRihaspatirvyAsashchyavanaH kAshyapo dhruvaH || 5||

durvAsA jamadagnishcha mArkaNDeyo.atha gAlavaH |
bharadvAjashcha raibhyashcha yavakrItastritastathA || 6||

sthUlAkShaH shakalAkShashcha kaNvo medhAtithiH kRRishaH |
nAradaH parvatashchaiva sudhanvAthaikato dvitaH || 7||

nitambhUrbhuvano dhaumyaH shatAnando.akRRitavraNaH |
jAmadagnyastathA rAmaH kAmyashchetyevamAdayaH || 8||

samAgatA mahAtmAno bhIShmaM draShTuM maharShayaH || 8||

teShAM mahAtmanAM pUjAmAgatAnAM yudhiShThiraH |
bhrAtRRibhiH sahitashchakre yathAvadanupUrvashaH || 9||

te pUjitAH sukhAsInAH kathAshchakrurmaharShayaH |
bhIShmAshritAH sumadhurAH sarvendriyamanoharAH || 10||

bhIShmasteShAM kathAH shrutvA RRiShINAM bhAvitAtmanAm |
mene divisthamAtmAnaM tuShTyA paramayA yutaH || 11||

tataste bhIShmamAmantrya pANDavA.nshcha maharShayaH |
antardhAnaM gatAH sarve sarveShAmeva pashyatAm || 12||

tAnRRiShInsumahAbhAgAnantardhAnagatAnapi |
pANDavAstuShTuvuH sarve praNemushcha muhurmuhuH || 13||

prasannamanasaH sarve gA~NgeyaM kurusattamAH |
upatasthuryathodyantamAdityaM mantrakovidAH || 14||

prabhAvAttapasasteShAmRRiShINAM vIkShya pANDavAH |
prakAshanto dishaH sarvA vismayaM paramaM yayuH || 15||

mahAbhAgyaM paraM teShAmRRiShINAmanuchintya te |
pANDavAH saha bhIShmeNa kathAshchakrustadAshrayAH || 16||

kathAnte shirasA pAdau spRRiShTvA bhIShmasya pANDavaH |
dharmyaM dharmasutaH prashnaM paryapRRichChadyudhiShThiraH || 17||

ke deshAH ke janapadA AshramAH ke cha parvatAH |
prakRRiShTAH puNyataH kAshcha j~neyA nadyaH pitAmaha || 18||

bhIShma uvAcha||

atrApyudAharantImamitihAsaM purAtanam |
shilo~nChavRRitteH sa.nvAdaM siddhasya cha yudhiShThira || 19||

imAM kashchitparikramya pRRithivIM shailabhUShitAm |
asakRRiddvipadAM shreShThaH shreShThasya gRRihamedhinaH || 20||

shilavRRittergRRihaM prAptaH sa tena vidhinArchitaH |
kRRitakRRitya upAtiShThatsiddhaM tamatithiM tadA || 21||

tau sametya mahAtmAnau sukhAsInau kathAH shubhAH |
chakraturvedasambaddhAstachCheShakRRitalakShaNAH || 22||

shilavRRittiH kathAnte tu siddhamAmantrya yatnataH |
prashnaM paprachCha medhAvI yanmAM tvaM paripRRichChasi || 23||

shilavRRittiruvAcha||

ke deshAH ke janapadAH ke.a.ashramAH ke cha parvatAH |
prakRRiShTAH puNyataH kAshcha j~neyA nadyastaduchyatAm || 24||

siddha uvAcha||

te deshAste janapadAste.a.ashramAste cha parvatAH |
yeShAM bhAgIrathI ga~NgA madhyenaiti saridvarA || 25||

tapasA brahmacharyeNa yaj~naistyAgena vA punaH |
gatiM tAM na labhejjanturga~NgAM sa.nsevya yAM labhet || 26||

spRRiShTAni yeShAM gA~NgeyaistoyairgAtrANi dehinAm |
nyastAni na punasteShAM tyAgaH svargAdvidhIyate || 27||

sarvANi yeShAM gA~NgeyaistoyaiH kRRityAni dehinAm |
gAM tyaktvA mAnavA vipra divi tiShThanti te.achalAH || 28||

pUrve vayasi karmANi kRRitvA pApAni ye narAH |
pashchAdga~NgAM niShevante te.api yAntyuttamAM gatim || 29||

snAtAnAM shuchibhistoyairgA~NgeyaiH prayatAtmanAm |
vyuShTirbhavati yA pu.nsAM na sA kratushatairapi || 30||

yAvadasthi manuShyasya ga~NgAtoyeShu tiShThati |
tAvadvarShasahasrANi svargaM prApya mahIyate || 31||

apahatya tamastIvraM yathA bhAtyudaye raviH |
tathApahatya pApmAnaM bhAti ga~NgAjalokShitaH || 32||

visomA iva sharvaryo vipuShpAstaravo yathA |
tadvaddeshA dishashchaiva hInA ga~NgAjalaiH shubhaiH || 33||

varNAshramA yathA sarve svadharmaj~nAnavarjitAH |
kratavashcha yathAsomAstathA ga~NgAM vinA jagat || 34||

yathA hInaM nabho.arkeNa bhUH shailaiH khaM cha vAyunA |
tathA deshA dishashchaiva ga~NgAhInA na sa.nshayaH || 35||

triShu lokeShu ye kechitprANinaH sarva eva te |
tarpyamANAH parAM tRRiptiM yAnti ga~NgAjalaiH shubhaiH || 36||

yastu sUryeNa niShTaptaM gA~NgeyaM pibate jalam |
gavAM nirhAranirmuktAdyAvakAttadvishiShyate || 37||

induvratasahasraM tu charedyaH kAyashodhanam |
pibedyashchApi ga~NgAmbhaH samau syAtAM na vA samau || 38||

tiShThedyugasahasraM tu pAdenaikena yaH pumAn |
mAsamekaM tu ga~NgAyAM samau syAtAM na vA samau || 39||

lambetAvAkShirA yastu yugAnAmayutaM pumAn |
tiShThedyatheShTaM yashchApi ga~NgAyAM sa vishiShyate || 40||

agnau prAptaM pradhUyeta yathA tUlaM dvijottama |
tathA ga~NgAvagADhasya sarvaM pApaM pradhUyate || 41||

bhUtAnAmiha sarveShAM duHkhopahatachetasAm |
gatimanveShamANAnAM na ga~NgAsadRRishI gatiH || 42||

bhavanti nirviShAH sarpA yathA tArkShyasya darshanAt |
ga~NgAyA darshanAttadvatsarvapApaiH pramuchyate || 43||

apratiShThAshcha ye kechidadharmasharaNAshcha ye |
teShAM pratiShThA ga~Ngeha sharaNaM sharma varma cha || 44||

prakRRiShTairashubhairgrastAnanekaiH puruShAdhamAn |
patato narake ga~NgA sa.nshritAnpretya tArayet || 45||

te sa.nvibhaktA munibhirnUnaM devaiH savAsavaiH |
ye.abhigachChanti satataM ga~NgAmabhigatAM suraiH || 46||

vinayAchArahInAshcha ashivAshcha narAdhamAH |
te bhavanti shivA vipra ye vai ga~NgAM samAshritAH || 47||

yathA surANAmamRRitaM pitR^INAM cha yathA svadhA |
sudhA yathA cha nAgAnAM tathA ga~NgAjalaM nRRiNAm || 48||

upAsate yathA bAlA mAtaraM kShudhayArditAH |
shreyaskAmAstathA ga~NgAmupAsantIha dehinaH || 49||

svAyambhuvaM yathA sthAnaM sarveShAM shreShThamuchyate |
snAtAnAM saritAM shreShThA ga~NgA tadvadihochyate || 50||

yathopajIvinAM dhenurdevAdInAM dharA smRRitA |
tathopajIvinAM ga~NgA sarvaprANabhRRitAmiha || 51||

devAH somArkasa.nsthAni yathA satrAdibhirmakhaiH |
amRRitAnyupajIvanti tathA ga~NgAjalaM narAH || 52||

jAhnavIpulinotthAbhiH sikatAbhiH samukShitaH |
manyate puruSho.a.atmAnaM diviShThamiva shobhitam || 53||

jAhnavItIrasambhUtAM mRRidaM mUrdhnA bibharti yaH |
bibharti rUpaM so.arkasya tamonAshAtsunirmalam || 54||

ga~Ngormibhiratho digdhaH puruShaM pavano yadA |
spRRishate so.api pApmAnaM sadya evApamArjati || 55||

vyasanairabhitaptasya narasya vinashiShyataH |
ga~NgAdarshanajA prItirvyasanAnyapakarShati || 56||

ha.nsArAvaiH kokaravai ravairanyaishcha pakShiNAm |
paspardha ga~NgA gandharvAnpulinaishcha shilochchayAn || 57||

ha.nsAdibhiH subahubhirvividhaiH pakShibhirvRRitAm |
ga~NgAM gokulasambAdhAM dRRiShTvA svargo.api vismRRitaH || 58||

na sA prItirdiviShThasya sarvakAmAnupAshnataH |
abhavadyA parA prItirga~NgAyAH puline nRRiNAm || 59||

vA~NmanaHkarmajairgrastaH pApairapi pumAniha |
vIkShya ga~NgAM bhavetpUtastatra me nAsti sa.nshayaH || 60||

saptAvarAnsapta parAnpitR^I.nstebhyashcha ye pare |
pumA.nstArayate ga~NgAM vIkShya spRRiShTvAvagAhya cha || 61||

shrutAbhilaShitA dRRiShTA spRRiShTA pItAvagAhitA |
ga~NgA tArayate nR^INAmubhau va.nshau visheShataH || 62||

darshanAtsparshanAtpAnAttathA ga~Ngeti kIrtanAt |
punAtyapuNyAnpuruShA~nshatasho.atha sahasrashaH || 63||

ya ichChetsaphalaM janma jIvitaM shrutameva cha |
sa pitR^I.nstarpayedga~NgAmabhigamya surA.nstathA || 64||

na sutairna cha vittena karmaNA na cha tatphalam |
prApnuyAtpuruSho.atyantaM ga~NgAM prApya yadApnuyAt || 65||

jAtyandhairiha tulyAste mRRitaiH pa~Ngubhireva cha |
samarthA ye na pashyanti ga~NgAM puNyajalAM shivAm || 66||

bhUtabhavyabhaviShyaj~nairmaharShibhirupasthitAm |
devaiH sendraishcha ko ga~NgAM nopaseveta mAnavaH || 67||

vAnaprasthairgRRihasthaishcha yatibhirbrahmachAribhiH |
vidyAvadbhiH shritAM ga~NgAM pumAnko nAma nAshrayet || 68||

utkrAmadbhishcha yaH prANaiH prayataH shiShTasaMmataH |
chintayenmanasA ga~NgAM sa gatiM paramAM labhet || 69||

na bhayebhyo bhayaM tasya na pApebhyo na rAjataH |
A dehapatanAdga~NgAmupAste yaH pumAniha || 70||

gaganAdyAM mahApuNyAM patantIM vai maheshvaraH |
dadhAra shirasA devIM tAmeva divi sevate || 71||

ala~NkRRitAstrayo lokAH pathibhirvimalaistribhiH |
yastu tasyA jalaM sevetkRRitakRRityaH pumAnbhavet || 72||

divi jyotiryathAdityaH pitR^INAM chaiva chandramAH |
deveshashcha yathA nR^INAM ga~Ngeha saritAM tathA || 73||

mAtrA pitrA sutairdArairviyuktasya dhanena vA |
na bhaveddhi tathA duHkhaM yathA ga~NgAviyogajam || 74||

nAraNyairneShTaviShayairna sutairna dhanAgamaiH |
tathA prasAdo bhavati ga~NgAM vIkShya yathA nRRiNAm || 75||

pUrNaminduM yathA dRRiShTvA nRRiNAM dRRiShTiH prasIdati |
ga~NgAM tripathagAM dRRiShTvA tathA dRRiShTiH prasIdati || 76||

tadbhAvastadgatamanAstanniShThastatparAyaNaH |
ga~NgAM yo.anugato bhaktyA sa tasyAH priyatAM vrajet || 77||

bhUHsthaiH khasthairdiviShThaishcha bhUtairuchchAvachairapi |
ga~NgA vigAhyA satatametatkAryatamaM satAm || 78||

triShu lokeShu puNyatvAdga~NgAyAH prathitaM yashaH |
yatputrAnsagarasyaiShA bhasmAkhyAnanayaddivam || 79||

vAyvIritAbhiH sumahAsvanAbhi rdrutAbhiratyarthasamuchChritAbhiH |
ga~NgormibhirbhAnumatIbhiriddhaH  sahasrarashmipratimo vibhAti || 80||

payasvinIM ghRRitinImatyudArAM  samRRiddhinIM veginIM durvigAhyAm |
ga~NgAM gatvA yaiH sharIraM visRRiShTaM  gatA dhIrAste vibudhaiH samatvam || 81||

andhA~njaDAndravyahInA.nshcha ga~NgA  yashasvinI bRRihatI vishvarUpA |
devaiH sendrairmunibhirmAnavaishcha  niShevitA sarvakAmairyunakti || 82||

UrjAvatIM madhumatIM mahApuNyAM trivartmagAm |
trilokagoptrIM ye ga~NgAM sa.nshritAste divaM gatAH || 83||

yo vatsyati drakShyati vApi martya stasmai prayachChanti sukhAni devAH |
tadbhAvitAH sparshane darshane ya stasmai devA gatimiShTAM dishanti || 84||

dakShAM pRRithvIM bRRihatIM viprakRRiShTAM  shivAmRRitAM surasAM suprasannAm |
vibhAvarIM sarvabhUtapratiShThAM  ga~NgAM gatA ye tridivaM gatAste || 85||

khyAtiryasyAH khaM divaM gAM cha nityaM  purA disho vidishashchAvatasthe |
tasyA jalaM sevya saridvarAyA  martyAH sarve kRRitakRRityA bhavanti || 86||

iyaM ga~Ngeti niyataM pratiShThA  guhasya rukmasya cha garbhayoShA |
prAtastrimArgA ghRRitavahA vipApmA  ga~NgAvatIrNA viyato vishvatoyA || 87||

sutAvanIdhrasya harasya bhAryA  divo bhuvashchApi kakShyAnurUpA |
bhavyA pRRithivyA bhAvinI bhAti rAja nga~NgA lokAnAM puNyadA vai trayANAm || 88||

madhupravAhA ghRRitarAgoddhRRitAbhi rmahormibhiH shobhitA brAhmaNaishcha |
divashchyutA shirasAttA bhavena  ga~NgAvanIdhrAstridivasya mAlA || 89||

yonirvariShThA virajA vitanvI  shuShmA irA vArivahA yashodA |
vishvAvatI chAkRRitiriShTiriddhA  ga~NgokShitAnAM bhuvanasya panthAH || 90||

kShAntyA mahyA gopane dhAraNe cha  dIptyA kRRishAnostapanasya chaiva |
tulyA ga~NgA saMmatA brAhmaNAnAM  guhasya brahmaNyatayA cha nityam || 91||

RRiShiShTutAM viShNupadIM purANIM  supuNyatoyAM manasApi loke |
sarvAtmanA jAhnavIM ye prapannA ste brahmaNaH sadanaM samprayAtAH || 92||

lokAnimAnnayati yA jananIva putrA nsarvAtmanA sarvaguNopapannA |
svasthAnamiShTamiha brAhmamabhIpsamAnai rga~NgA sadaivAtmavashairupAsyA || 93||

usrAM juShTAM miShatIM vishvatoyA mirAM vajrIM revatIM bhUdharANAm |
shiShTAshrayAmamRRitAM brahmakAntAM  ga~NgAM shrayedAtmavAnsiddhikAmaH || 94||

prasAdya devAnsavibhUnsamastA nbhagIrathastapasogreNa ga~NgAm |
gAmAnayattAmabhigamya shashva npumAnbhayaM neha nAmutra vidyAt || 95||

udAhRRitaH sarvathA te guNAnAM  mayaikadeshaH prasamIkShya buddhyA |
shaktirna me kAchidihAsti vaktuM  guNAnsarvAnparimAtuM tathaiva || 96||

meroH samudrasya cha sarvaratnaiH  sa~NkhyopalAnAmudakasya vApi |
vaktuM shakyaM neha ga~NgAjalAnAM  guNAkhyAnaM parimAtuM tathaiva || 97||

tasmAdimAnparayA shraddhayoktA nguNAnsarvA~njAhnavIjA.nstathaiva |
bhajedvAchA manasA karmaNA cha  bhaktyA yuktaH parayA shraddadhAnaH || 98||

lokAnimA.nstrInyashasA vitatya  siddhiM prApya mahatIM tAM durApAm |
ga~NgAkRRitAnachireNaiva lokA nyatheShTamiShTAnvichariShyasi tvam || 99||

tava mama cha guNairmahAnubhAvA  juShatu matiM satataM svadharmayuktaiH |
abhigatajanavatsalA hi ga~NgA  bhajati yunakti sukhaishcha bhaktimantam || 100||

bhIShma uvAcha||

iti paramamatirguNAnanekA ~nshilarataye tripathAnuyogarUpAn |
bahuvidhamanushAsya tathyarUpA ngaganatalaM dyutimAnvivesha siddhaH || 101||

shilavRRittistu siddhasya vAkyaiH sambodhitastadA |
ga~NgAmupAsya vidhivatsiddhiM prAptaH sudurlabhAm || 102||

tasmAttvamapi kaunteya bhaktyA paramayA yutaH |
ga~NgAmabhyehi satataM prApsyase siddhimuttamAm || 103||

vaishampAyana uvAcha||

shrutvetihAsaM bhIShmoktaM ga~NgAyAH stavasa.nyutam |
yudhiShThiraH parAM prItimagachChadbhrAtRRibhiH saha || 104||

itihAsamimaM puNyaM shRRiNuyAdyaH paTheta vA |
ga~NgAyAH stavasa.nyuktaM sa muchyetsarvakilbiShaiH || 105||

\hrule

\medskip
              mata~NgopAkhyAnam.h
                  28
\medskip

yudhiShThira uvAcha||

praj~nAshrutAbhyAM vRRittena shIlena cha yathA bhavAn |
guNaiH samuditaH sarvairvayasA cha samanvitaH || 1||

tasmAdbhavantaM pRRichChAmi dharmaM dharmabhRRitAM vara || 1||

kShatriyo yadi vA vaishyaH shUdro vA rAjasattama |
brAhmaNyaM prApnuyAtkena tanme vyAkhyAtumarhasi || 2||

tapasA vA sumahatA karmaNA vA shrutena vA |
brAhmaNyamatha chedichChettanme brUhi pitAmaha || 3||

bhIShma uvAcha||

brAhmaNyaM tAta duShprApaM varNaiH kShatrAdibhistribhiH |
paraM hi sarvabhUtAnAM sthAnametadyudhiShThira || 4||

bahvIstu sa.nsaranyonIrjAyamAnaH punaH punaH |
paryAye tAta kasmi.nshchidbrAhmaNo nAma jAyate || 5||

atrApyudAharantImamitihAsaM purAtanam |
mata~Ngasya cha sa.nvAdaM gardabhyAshcha yudhiShThira || 6||

dvijAteH kasyachittAta tulyavarNaH sutaH prabhuH |
mata~Ngo nAma nAmnAbhUtsarvaiH samudito guNaiH || 7||

sa yaj~nakAraH kaunteya pitrA sRRiShTaH parantapa |
prAyAdgardabhayuktena rathenehAshugAminA || 8||

sa bAlaM gardabhaM rAjanvahantaM mAturantike |
niravidhyatpratodena nAsikAyAM punaH punaH || 9||

taM tu tIvravraNaM dRRiShTvA gardabhI putragRRiddhinI |
uvAcha mA shuchaH putra chaNDAlastvAdhitiShThati || 10||

brAhmaNe dAruNaM nAsti maitro brAhmaNa uchyate |
AchAryaH sarvabhUtAnAM shAstA kiM prahariShyati || 11||

ayaM tu pApaprakRRitirbAle na kurute dayAm |
svayoniM mAnayatyeSha bhAvo bhAvaM nigachChati || 12||

etachChrutvA mata~Ngastu dAruNaM rAsabhIvachaH |
avatIrya rathAttUrNaM rAsabhIM pratyabhAShata || 13||

brUhi rAsabhi kalyANi mAtA me yena dUShitA |
kathaM mAM vetsi chaNDAlaM kShipraM rAsabhi sha.nsa me || 14||

kena jAto.asmi chaNDAlo brAhmaNyaM yena me.anashat |
tattvenaitanmahAprAj~ne brUhi sarvamasheShataH || 15||

gardabhyuvAcha||

brAhmaNyAM vRRiShalena tvaM mattAyAM nApitena ha |
jAtastvamasi chaNDAlo brAhmaNyaM tena te.anashat || 16||

evamukto mata~Ngastu pratyupAyAdgRRihaM prati |
tamAgatamabhiprekShya pitA vAkyamathAbravIt || 17||

mayA tvaM yaj~nasa.nsiddhau niyukto gurukarmaNi |
kasmAtpratinivRRitto.asi kachchinna kushalaM tava || 18||

mata~Nga uvAcha||

ayoniragryayonirvA yaH syAtsa kushalI bhavet |
kushalaM tu kutastasya yasyeyaM jananI pitaH || 19||

brAhmaNyAM vRRiShalAjjAtaM pitarvedayatIha mAm |
amAnuShI gardabhIyaM tasmAttapsye tapo mahat || 20||

evamuktvA sa pitaraM pratasthe kRRitanishchayaH |
tato gatvA mahAraNyamatapyata mahattapaH || 21||

tataH santApayAmAsa vibudhA.nstapasAnvitaH |
mata~NgaH susukhaM prepsuH sthAnaM sucharitAdapi || 22||

taM tathA tapasA yuktamuvAcha harivAhanaH |
mata~Nga tapyase kiM tvaM bhogAnutsRRijya mAnuShAn || 23||

varaM dadAni te hanta vRRiNIShva tvaM yadichChasi |
yachchApyavApyamanyatte sarvaM prabrUhi mAchiram || 24||

mata~Nga uvAcha||

brAhmaNyaM kAmayAno.ahamidamArabdhavA.nstapaH |
gachCheyaM tadavApyeha vara eSha vRRito mayA || 25||

etachChrutvA tu vachanaM tamuvAcha pura.ndaraH |
brAhmaNyaM prArthayAnastvamaprApyamakRRitAtmabhiH || 26||

shreShThaM yatsarvabhUteShu tapo yannAtivartate |
tadagryaM prArthayAnastvamachirAdvinashiShyasi || 27||

devatAsuramartyeShu yatpavitraM paraM smRRitam |
chaNDAlayonau jAtena na tatprApyaM katha~nchana || 28||

\hrule

\medskip
              indramata~Ngasa.nvAdaH
                  29
\medskip

bhIShma uvAcha||

evamukto mata~Ngastu sa.nshitAtmA yatavrataH |
atiShThadekapAdena varShANAM shatamachyuta || 1||

tamuvAcha tataH shakraH punareva mahAyashAH |
mata~Nga paramaM sthAnaM prArthayannatidurlabham || 2||

mA kRRithAH sAhasaM putra naiSha dharmapathastava |
aprApyaM prArthayAno hi nachirAdvinashiShyasi || 3||

mata~Nga paramaM sthAnaM vAryamANo mayA sakRRit |
chikIrShasyeva tapasA sarvathA na bhaviShyasi || 4||

tiryagyonigataH sarvo mAnuShyaM yadi gachChati |
sa jAyate pulkaso vA chaNDAlo vA kadAchana || 5||

pu.nshchalaH pApayonirvA yaH kashchidiha lakShyate |
sa tasyAmeva suchiraM mata~Nga parivartate || 6||

tato dashaguNe kAle labhate shUdratAmapi |
shUdrayonAvapi tato bahushaH parivartate || 7||

tatastri.nshadguNe kAle labhate vaishyatAmapi |
vaishyatAyAM chiraM kAlaM tatraiva parivartate || 8||

tataH ShaShTiguNe kAle rAjanyo nAma jAyate |
rAjanyatve chiraM kAlaM tatraiva parivartate || 9||

tataH ShaShTiguNe kAle labhate brahmabandhutAm |
brahmabandhushchiraM kAlaM tatraiva parivartate || 10||

tatastu dvishate kAle labhate kANDapRRiShThatAm |
kANDapRRiShThashchiraM kAlaM tatraiva parivartate || 11||

tatastu trishate kAle labhate dvijatAmapi |
tAM cha prApya chiraM kAlaM tatraiva parivartate || 12||

tatashchatuHshate kAle shrotriyo nAma jAyate |
shrotriyatve chiraM kAlaM tatraiva parivartate || 13||

tadaiva krodhaharShau cha kAmadveShau cha putraka |
atimAnAtivAdau tamAvishanti dvijAdhamam || 14||

tA.nshchejjayati shatrUnsa tadA prApnoti sadgatim |
atha te vai jayantyenaM tAlAgrAdiva pAtyate || 15||

mata~Nga sampradhAryaitadyadahaM tvAmachUchudam |
vRRiNIShva kAmamanyaM tvaM brAhmaNyaM hi sudurlabham || 16||

\hrule

\medskip
                  30
\medskip

bhIShma uvAcha||

evamukto mata~Ngastu bhRRishaM shokaparAyaNaH |
atiShThata gayAM gatvA so.a~NguShThena shataM samAH || 1||

suduShkaraM vahanyogaM kRRisho dhamanisantataH |
tvagasthibhUto dharmAtmA sa papAteti naH shrutam || 2||

taM patantamabhidrutya parijagrAha vAsavaH |
varANAmIshvaro dAtA sarvabhUtahite rataH || 3||

shakra uvAcha||

mata~Nga brAhmaNatvaM te sa.nvRRitaM paripanthibhiH |
pUjayansukhamApnoti duHkhamApnotyapUjayan || 4||

brAhmaNe sarvabhUtAnAM yogakShemaH samAhitaH |
brAhmaNebhyo.anutRRipyanti pitaro devatAstathA || 5||

brAhmaNaH sarvabhUtAnAM mata~Nga para uchyate |
brAhmaNaH kurute taddhi yathA yadyachcha vA~nChati || 6||

bahvIstu sa.nsaranyonIrjAyamAnaH punaH punaH |
paryAye tAta kasmi.nshchidbrAhmaNyamiha vindati || 7||

mata~Nga uvAcha||

kiM mAM tudasi duHkhArtaM mRRitaM mArayase cha mAm |
taM tu shochAmi yo labdhvA brAhmaNyaM na bubhUShate || 8||

brAhmaNyaM yadi duShprApaM tribhirvarNaiH shatakrato |
sudurlabhaM tadAvApya nAnutiShThanti mAnavAH || 9||

yaH pApebhyaH pApatamasteShAmadhama eva saH |
brAhmaNyaM yo.avajAnIte dhanaM labdhveva durlabham || 10||

duShprApaM khalu vipratvaM prAptaM duranupAlanam |
duravApamavApyaitannAnutiShThanti mAnavAH || 11||

ekArAmo hyahaM shakra nirdva.ndvo niShparigrahaH |
ahi.nsAdamadAnasthaH kathaM nArhAmi vipratAm || 12||

yathAkAmavihArI syAM kAmarUpI viha~NgamaH |
brahmakShatrAvirodhena pUjAM cha prApnuyAmaham || 13||

yathA mamAkShayA kIrtirbhavechchApi pura.ndara || 13||

indra uvAcha||

Chandodeva iti khyAtaH strINAM pUjyo bhaviShyasi || 14||
bhIShma uvAcha||

evaM tasmai varaM dattvA vAsavo.antaradhIyata |
prANA.nstyaktvA mata~Ngo.api prApa tatsthAnamuttamam || 15||

evametatparaM sthAnaM brAhmaNyaM nAma bhArata |
tachcha duShprApamiha vai mahendravachanaM yathA || 16||

\hrule

\medskip
              vItahavyopAkhyAnam.h
                  31
\medskip

yudhiShThira uvAcha||

shrutaM me mahadAkhyAnametatkurukulodvaha |
suduShprApaM bravIShi tvaM brAhmaNyaM vadatAM vara || 1||

vishvAmitreNa cha purA brAhmaNyaM prAptamityuta |
shrUyate vadase tachcha duShprApamiti sattama || 2||

vItahavyashcha rAjarShiH shruto me vipratAM gataH |
tadeva tAvadgA~Ngeya shrotumichChAmyahaM vibho || 3||

sa kena karmaNA prApto brAhmaNyaM rAjasattama |
vareNa tapasA vApi tanme vyAkhyAtumarhati || 4||

bhIShma uvAcha||

shRRiNu rAjanyathA rAjA vItahavyo mahAyashAH |
kShatriyaH sanpunaH prApto brAhmaNyaM lokasatkRRitam || 5||

manormahAtmanastAta prajAdharmeNa shAsataH |
babhUva putro dharmAtmA sharyAtiriti vishrutaH || 6||

tasyAnvavAye dvau rAjanrAjAnau sambabhUvatuH |
hehayastAlaja~Nghashcha vatseShu jayatAM vara || 7||

hehayasya tu putrANAM dashasu strIShu bhArata |
shataM babhUva prakhyAtaM shUrANAmanivartinAm || 8||

tulyarUpaprabhAvANAM viduShAM yuddhashAlinAm |
dhanurvede cha vede cha sarvatraiva kRRitashramAH || 9||

kAshiShvapi nRRipo rAjandivodAsapitAmahaH |
haryashva iti vikhyAto babhUva jayatAM varaH || 10||

sa vItahavyadAyAdairAgatya puruSharShabha |
ga~NgAyamunayormadhye sa~NgrAme vinipAtitaH || 11||

taM tu hatvA naravaraM hehayAste mahArathAH |
pratijagmuH purIM ramyAM vatsAnAmakutobhayAH || 12||

haryashvasya tu dAyAdaH kAshirAjo.abhyaShichyata |
sudevo devasa~NkAshaH sAkShAddharma ivAparaH || 13||

sa pAlayanneva mahIM dharmAtmA kAshinandanaH |
tairvItahavyairAgatya yudhi sarvairvinirjitaH || 14||

tamapyAjau vinirjitya pratijagmuryathAgatam |
saudevistvatha kAshIsho divodAso.abhyaShichyata || 15||

divodAsastu vij~nAya vIryaM teShAM mahAtmanAm |
vArANasIM mahAtejA nirmame shakrashAsanAt || 16||

viprakShatriyasambAdhAM vaishyashUdrasamAkulAm |
naikadravyochchayavatIM samRRiddhavipaNApaNAm || 17||

ga~NgAyA uttare kUle vaprAnte rAjasattama |
gomatyA dakShiNe chaiva shakrasyevAmarAvatIm || 18||

tatra taM rAjashArdUlaM nivasantaM mahIpatim |
Agatya hehayA bhUyaH paryadhAvanta bhArata || 19||

sa niShpatya dadau yuddhaM tebhyo rAjA mahAbalaH |
devAsurasamaM ghoraM divodAso mahAdyutiH || 20||

sa tu yuddhe mahArAja dinAnAM dashatIrdasha |
hatavAhanabhUyiShThastato dainyamupAgamat || 21||

hatayodhastato rAjankShINakoshashcha bhUmipaH |
divodAsaH purIM hitvA palAyanaparo.abhavat || 22||

sa tvAshramamupAgamya bharadvAjasya dhImataH |
jagAma sharaNaM rAjA kRRitA~njalirari.ndama || 23||

rAjovAcha||

bhagavanvaitahavyairme yuddhe va.nshaH praNAshitaH |
ahamekaH paridyUno bhavantaM sharaNaM gataH || 24||

shiShyasnehena bhagavansa mAM rakShitumarhasi |
niHsheSho hi kRRito va.nsho mama taiH pApakarmabhiH || 25||

tamuvAcha mahAbhAgo bharadvAjaH pratApavAn |
na bhetavyaM na bhetavyaM saudeva vyetu te bhayam || 26||

ahamiShTiM karomyadya putrArthaM te vishAM pate |
vaitahavyasahasrANi yathA tvaM prasahiShyasi || 27||

tata iShTiM chakArarShistasya vai putrakAmikIm |
athAsya tanayo jaj~ne pratardana iti shrutaH || 28||

sa jAtamAtro vavRRidhe samAH sadyastrayodasha |
vedaM chAdhijage kRRitsnaM dhanurvedaM cha bhArata || 29||

yogena cha samAviShTo bharadvAjena dhImatA |
tejo laukyaM sa sa~NgRRihya tasmindeshe samAvishat || 30||

tataH sa kavachI dhanvI bANI dIpta ivAnalaH |
prayayau sa dhanurdhunvanvivarShuriva toyadaH || 31||

taM dRRiShTvA paramaM harShaM sudevatanayo yayau |
mene cha manasA dagdhAnvaitahavyAnsa pArthivaH || 32||

tatastaM yauvarAjyena sthApayitvA pratardanam |
kRRitakRRityaM tadAtmAnaM sa rAjA abhyanandata || 33||

tatastu vaitahavyAnAM vadhAya sa mahIpatiH |
putraM prasthApayAmAsa pratardanamari.ndamam || 34||

sarathaH sa tu santIrya ga~NgAmAshu parAkramI |
prayayau vItahavyAnAM purIM parapura~njayaH || 35||

vaitahavyAstu sa.nshrutya rathaghoShaM samuddhatam |
niryayurnagarAkArai rathaiH pararathArujaiH || 36||

niShkramya te naravyAghrA da.nshitAshchitrayodhinaH |
pratardanaM samAjaghnuH sharavarShairudAyudhAH || 37||

astraishcha vividhAkArai rathaughaishcha yudhiShThira |
abhyavarShanta rAjAnaM himavantamivAmbudAH || 38||

astrairastrANi sa.nvArya teShAM rAjA pratardanaH |
jaghAna tAnmahAtejA vajrAnalasamaiH sharaiH || 39||

kRRittottamA~NgAste rAjanbhallaiH shatasahasrashaH |
apatanrudhirArdrA~NgA nikRRittA iva ki.nshukAH || 40||

hateShu teShu sarveShu vItahavyaH suteShvatha |
prAdravannagaraM hitvA bhRRigorAshramamapyuta || 41||

yayau bhRRiguM cha sharaNaM vItahavyo narAdhipaH |
abhayaM cha dadau tasmai rAj~ne rAjanbhRRigustathA || 42||

tato dadAvAsanaM cha tasmai shiShyo bhRRigostadA || 42||

athAnupadamevAshu tatrAgachChatpratardanaH |
sa prApya chAshramapadaM divodAsAtmajo.abravIt || 43||

bho bhoH ke.atrAshrame santi bhRRigoH shiShyA mahAtmanaH |
draShTumichChe munimahaM tasyAchakShata mAmiti || 44||

sa taM viditvA tu bhRRigurnishchakrAmAshramAttadA |
pUjayAmAsa cha tato vidhinA parameNa ha || 45||

uvAcha chainaM rAjendra kiM kAryamiti pArthivam |
sa chovAcha nRRipastasmai yadAgamanakAraNam || 46||

ayaM brahmannito rAjA vItahavyo visarjyatAm |
asya putrairhi me brahmankRRitsno va.nshaH praNAshitaH || 47||

utsAditashcha viShayaH kAshInAM ratnasa~nchayaH || 47||

etasya vIryadRRiptasya hataM putrashataM mayA |
asyedAnIM vadhAdbrahmanbhaviShyAmyanRRiNaH pituH || 48||

tamuvAcha kRRipAviShTo bhRRigurdharmabhRRitAM varaH |
nehAsti kShatriyaH kashchitsarve hIme dvijAtayaH || 49||

evaM tu vachanaM shrutvA bhRRigostathyaM pratardanaH |
pAdAvupaspRRishya shanaiH prahasanvAkyamabravIt || 50||

evamapyasmi bhagavankRRitakRRityo na sa.nshayaH |
yadeSha rAjA vIryeNa svajAtiM tyAjito mayA || 51||

anujAnIhi mAM brahmandhyAyasva cha shivena mAm |
tyAjito hi mayA jAtimeSha rAjA bhRRigUdvaha || 52||

tatastenAbhyanuj~nAto yayau rAjA pratardanaH |
yathAgataM mahArAja muktvA viShamivoragaH || 53||

bhRRigorvachanamAtreNa sa cha brahmarShitAM gataH |
vItahavyo mahArAja brahmavAditvameva cha || 54||

tasya gRRitsamadaH putro rUpeNendra ivAparaH |
shakrastvamiti yo daityairnigRRihItaH kilAbhavat || 55||

RRigvede vartate chAgryA shrutiratra vishAM pate |
yatra gRRitsamado brahmanbrAhmaNaiH sa mahIyate || 56||

sa brahmachArI viprarShiH shrImAngRRitsamado.abhavat |
putro gRRitsamadasyApi suchetA abhavaddvijaH || 57||

varchAH sutejasaH putro vihavyastasya chAtmajaH |
vihavyasya tu putrastu vitatyastasya chAtmajaH || 58||

vitatyasya sutaH satyaH santaH satyasya chAtmajaH |
shravAstasya sutashcharShiH shravasashchAbhavattamaH || 59||

tamasashcha prakAsho.abhUttanayo dvijasattamaH |
prakAshasya cha vAgindro babhUva jayatAM varaH || 60||

tasyAtmajashcha pramatirvedavedA~NgapAragaH |
ghRRitAchyAM tasya putrastu rururnAmodapadyata || 61||

pramadvarAyAM tu ruroH putraH samudapadyata |
shunako nAma viprarShiryasya putro.atha shaunakaH || 62||

evaM vipratvamagamadvItahavyo narAdhipaH |
bhRRigoH prasAdAdrAjendra kShatriyaH kShatriyarShabha || 63||

tathaiva kathito va.nsho mayA gArtsamadastava |
vistareNa mahArAja kimanyadanupRRichChasi || 64||

\hrule

\medskip
              pUjyapuruShavarNanam.h
                  32
\medskip

yudhiShThira uvAcha||

ke pUjyAH ke namaskAryA mAnavairbharatarShabha |
vistareNa tadAchakShva na hi tRRipyAmi kathyatAm || 1||

bhIShma uvAcha||

atrApyudAharantImamitihAsaM purAtanam |
nAradasya cha sa.nvAdaM vAsudevasya chobhayoH || 2||

nAradaM prA~njaliM dRRiShTvA pUjayAnaM dvijarShabhAn |
keshavaH paripaprachCha bhagavankAnnamasyasi || 3||

bahumAnaH paraH keShu bhavato yAnnamasyasi |
shakyaM chechChrotumichChAmi brUhyetaddharmavittama || 4||

nArada uvAcha||

shRRiNu govinda yAnetAnpUjayAmyarimardana |
tvatto.anyaH kaH pumA.Nlloke shrotumetadihArhati || 5||

varuNaM vAyumAdityaM parjanyaM jAtavedasam |
sthANuM skandaM tathA lakShmIM viShNuM brahmANameva cha || 6||

vAchaspatiM chandramasamapaH pRRithvIM sarasvatIm |
satataM ye namasyanti tAnnamasyAmyahaM vibho || 7||

tapodhanAnvedavido nityaM vedaparAyaNAn |
mahArhAnvRRiShNishArdUla sadA sampUjayAmyaham || 8||

abhuktvA devakAryANi kurvate ye.avikatthanAH |
santuShTAshcha kShamAyuktAstAnnamasyAmyahaM vibho || 9||

samyagdadati ye cheShTAnkShAntA dAntA jitendriyAH |
sasyaM dhanaM kShitiM gAshcha tAnnamasyAmi yAdava || 10||

ye te tapasi vartante vane mUlaphalAshanAH |
asa~nchayAH kriyAvantastAnnamasyAmi yAdava || 11||

ye bhRRityabharaNe saktAH satataM chAtithipriyAH |
bhu~njante devasheShANi tAnnamasyAmi yAdava || 12||

ye vedaM prApya durdharShA vAgmino brahmavAdinaH |
yAjanAdhyApane yuktA nityaM tAnpUjayAmyaham || 13||

prasannahRRidayAshchaiva sarvasattveShu nityashaH |
A pRRiShThatApAtsvAdhyAye yuktAstAnpUjayAmyaham || 14||

guruprasAde svAdhyAye yatante ye sthiravratAH |
shushrUShavo.anasUyantastAnnamasyAmi yAdava || 15||

suvratA munayo ye cha brahmaNyAH satyasa~NgarAH |
voDhAro havyakavyAnAM tAnnamasyAmi yAdava || 16||

bhaikShyacharyAsu niratAH kRRishA gurukulAshrayAH |
niHsukhA nirdhanA ye cha tAnnamasyAmi yAdava || 17||

nirmamA niShpratidva.ndvA nirhrIkA niShprayojanAH |
ahi.nsAniratA ye cha ye cha satyavratA narAH || 18||

dAntAH shamaparAshchaiva tAnnamasyAmi keshava || 18||

devatAtithipUjAyAM prasaktA gRRihamedhinaH |
kapotavRRittayo nityaM tAnnamasyAmi yAdava || 19||

yeShAM trivargaH kRRityeShu vartate nopahIyate |
shiShTAchArapravRRittAshcha tAnnamasyAmyahaM sadA || 20||

brAhmaNAstriShu lokeShu ye trivargamanuShThitAH |
alolupAH puNyashIlAstAnnamasyAmi keshava || 21||

abbhakShA vAyubhakShAshcha sudhAbhakShAshcha ye sadA |
vrataishcha vividhairyuktAstAnnamasyAmi mAdhava || 22||

ayonInagniyonI.nshcha brahmayonI.nstathaiva cha |
sarvabhUtAtmayonI.nshcha tAnnamasyAmyahaM dvijAn || 23||

nityametAnnamasyAmi kRRiShNa lokakarAnRRiShIn |
lokajyeShThA~nj~nAnaniShThA.nstamoghnA.NllokabhAskarAn || 24||

tasmAttvamapi vArShNeya dvijAnpUjaya nityadA |
pUjitAH pUjanArhA hi sukhaM dAsyanti te.anagha || 25||

asmi.Nlloke sadA hyete paratra cha sukhapradAH |
ta ete mAnyamAnA vai pradAsyanti sukhaM tava || 26||

ye sarvAtithayo nityaM goShu cha brAhmaNeShu cha |
nityaM satye cha niratA durgANyatitaranti te || 27||

nityaM shamaparA ye cha tathA ye chAnasUyakAH |
nityaM svAdhyAyino ye cha durgANyatitaranti te || 28||

sarvAndevAnnamasyanti ye chaikaM devamAshritAH |
shraddadhAnAshcha dAntAshcha durgANyatitaranti te || 29||

tathaiva viprapravarAnnamaskRRitya yatavratAn |
bhavanti ye dAnaratA durgANyatitaranti te || 30||

agnInAdhAya vidhivatprayatA dhArayanti ye |
prAptAH somAhutiM chaiva durgANyatitaranti te || 31||

mAtApitrorguruShu cha samyagvartanti ye sadA |
yathA tvaM vRRiShNishArdUletyuktvaivaM virarAma saH || 32||

tasmAttvamapi kaunteya pitRRidevadvijAtithIn |
samyakpUjaya yena tvaM gatimiShTAmavApsyasi || 33||

\hrule

\medskip
              brAhmaNaprasha.nsA
                  33
\medskip

yudhiShThira uvAcha||

kiM rAj~naH sarvakRRityAnAM garIyaH syAtpitAmaha |
kiM kurvankarma nRRipatirubhau lokau samashnute || 1||

bhIShma uvAcha||

etadrAj~naH kRRityatamamabhiShiktasya bhArata |
brAhmaNAnAmanuShThAnamatyantaM sukhamichChatA || 2||

shrotriyAnbrAhmaNAnvRRiddhAnnityamevAbhipUjayet || 2||

paurajAnapadA.nshchApi brAhmaNA.nshcha bahushrutAn |
sAntvena bhogadAnena namaskAraistathArchayet || 3||

etatkRRityatamaM rAj~no nityameveti lakShayet |
yathAtmAnaM yathA putrA.nstathaitAnparipAlayet || 4||

ye chApyeShAM pUjyatamAstAndRRiDhaM pratipUjayet |
teShu shAnteShu tadrAShTraM sarvameva virAjate || 5||

te pUjyAste namaskAryAste rakShyAH pitaro yathA |
teShveva yAtrA lokasya bhUtAnAmiva vAsave || 6||

abhichArairupAyaishcha daheyurapi tejasA |
niHsheShaM kupitAH kuryurugrAH satyaparAkramAH || 7||

nAntameShAM prapashyAmi na dishashchApyapAvRRitAH |
kupitAH samudIkShante dAveShvagnishikhA iva || 8||

vidyanteShAM sAhasikA guNAsteShAmatIva hi |
kUpA iva tRRiNachChannA vishuddhA dyaurivApare || 9||

prasahyakAriNaH kechitkArpAsamRRidavo.apare |
santi chaiShAmatishaThAstathAnye.atitapasvinaH || 10||

kRRiShigorakShyamapyanye bhaikShamanye.apyanuShThitAH |
chorAshchAnye.anRRitAshchAnye tathAnye naTanartakAH || 11||

sarvakarmasu dRRishyante prashAnteShvitareShu cha |
vividhAchArayuktAshcha brAhmaNA bharatarShabha || 12||

nAnAkarmasu yuktAnAM bahukarmopajIvinAm |
dharmaj~nAnAM satAM teShAM nityamevAnukIrtayet || 13||

pitR^INAM devatAnAM cha manuShyoragarakShasAm |
purohitA mahAbhAgA brAhmaNA vai narAdhipa || 14||

naite devairna pitRRibhirna gandharvairna rAkShasaiH |
nAsurairna pishAchaishcha shakyA jetuM dvijAtayaH || 15||

adaivaM daivataM kuryurdaivataM chApyadaivatam |
yamichCheyuH sa rAjA syAdyaM dviShyuH sa parAbhavet || 16||

parivAdaM cha ye kuryurbrAhmaNAnAmachetasaH |
nindAprasha.nsAkushalAH kIrtyakIrtiparAvarAH || 17||

parikupyanti te rAjansatataM dviShatAM dvijAH || 17||

brAhmaNA yaM prasha.nsanti puruShaH sa pravardhate |
brAhmaNairyaH parAkruShTaH parAbhUyAtkShaNAddhi saH || 18||

shakA yavanakAmbojAstAstAH kShatriyajAtayaH |
vRRiShalatvaM parigatA brAhmaNAnAmadarshanAt || 19||

dramiLAshcha kali~NgAshcha pulindAshchApyushInarAH |
kaulAH sarpA mAhiShakAstAstAH kShatriyajAtayaH || 20||

vRRiShalatvaM parigatA brAhmaNAnAmadarshanAt |
shreyAnparAjayastebhyo na jayo jayatAM vara || 21||

yastu sarvamidaM hanyAdbrAhmaNaM cha na tatsamam |
brahmavadhyA mahAndoSha ityAhuH paramarShayaH || 22||

parivAdo dvijAtInAM na shrotavyaH katha~nchana |
AsItAdhomukhastUShNIM samutthAya vrajeta vA || 23||

na sa jAto janiShyo vA pRRithivyAmiha kashchana |
yo brAhmaNavirodhena sukhaM jIvitumutsahet || 24||

durgraho muShTinA vAyurduHsparshaH pANinA shashI |
durdharA pRRithivI mUrdhnA durjayA brAhmaNA bhuvi || 25||

\hrule

\medskip
              pRRithivIvAsudevasa.nvAdaH
                  34
\medskip

bhIShma uvAcha||

brAhmaNAneva satataM bhRRishaM sampratipUjayet |
ete hi somarAjAna IshvarAH sukhaduHkhayoH || 1||

ete bhogairala~NkArairanyaishchaiva kimichChakaiH |
sadA pUjyA namaskAryA rakShyAshcha pitRRivannRRipaiH || 2||

ato rAShTrasya shAntirhi bhUtAnAmiva vAsavAt || 2||

jAyatAM brahmavarchasvI rAShTre vai brAhmaNaH shuchiH |
mahArathashcha rAjanya eShTavyaH shatrutApanaH || 3||

brAhmaNaM jAtisampannaM dharmaj~naM sa.nshitavratam |
vAsayeta gRRihe rAjanna tasmAtparamasti vai || 4||

brAhmaNebhyo havirdattaM pratigRRihNanti devatAH |
pitaraH sarvabhUtAnAM naitebhyo vidyate param || 5||

AdityashchandramA vAyurbhUmirApo.ambaraM dishaH |
sarve brAhmaNamAvishya sadAnnamupabhu~njate || 6||

na tasyAshnanti pitaro yasya viprA na bhu~njate |
devAshchApyasya nAshnanti pApasya brAhmaNadviShaH || 7||

brAhmaNeShu tu tuShTeShu prIyante pitaraH sadA |
tathaiva devatA rAjannAtra kAryA vichAraNA || 8||

tathaiva te.api prIyante yeShAM bhavati taddhaviH |
na cha pretya vinashyanti gachChanti paramAM gatim || 9||

yena yenaiva haviShA brAhmaNA.nstarpayennaraH |
tena tenaiva prIyante pitaro devatAstathA || 10||

brAhmaNAdeva tadbhUtaM prabhavanti yataH prajAH |
yatashchAyaM prabhavati pretya yatra cha gachChati || 11||

vedaiSha mArgaM svargasya tathaiva narakasya cha |
AgatAnAgate chobhe brAhmaNo dvipadAM varaH || 12||

brAhmaNo bharatashreShTha svadharmaM veda medhayA || 12||

ye chainamanuvartante te na yAnti parAbhavam |
na te pretya vinashyanti gachChanti na parAbhavam || 13||

ye brAhmaNamukhAtprAptaM pratigRRihNanti vai vachaH |
kRRitAtmAno mahAtmAnaste na yAnti parAbhavam || 14||

kShatriyANAM pratapatAM tejasA cha balena cha |
brAhmaNeShveva shAmyanti tejA.nsi cha balAni cha || 15||

bhRRigavo.ajaya.nstAlaja~NghAnnIpAna~Ngiraso.ajayan |
bharadvAjo vaitahavyAnailA.nshcha bharatarShabha || 16||

chitrAyudhA.nshchApyajayannete kRRiShNAjinadhvajAH |
prakShipyAtha cha kumbhAnvai pAragAminamArabhet || 17||

yatki~nchitkathyate loke shrUyate pashyate.api vA |
sarvaM tadbrAhmaNeShveva gUDho.agniriva dAruShu || 18||

atrApyudAharantImamitihAsaM purAtanam |
sa.nvAdaM vAsudevasya pRRithvyAshcha bharatarShabha || 19||

vAsudeva uvAcha||

mAtaraM sarvabhUtAnAM pRRichChe tvA sa.nshayaM shubhe |
kena svitkarmaNA pApaM vyapohati naro gRRihI || 20||

pRRithivyuvAcha||

brAhmaNAneva seveta pavitraM hyetaduttamam |
brAhmaNAnsevamAnasya rajaH sarvaM praNashyati || 21||

ato bhUtirataH kIrtirato buddhiH prajAyate |
apareShAM pareShAM cha parebhyashchaiva ye pare || 22||

brAhmaNA yaM prasha.nsanti puruShaH sa pravardhate |
atha yo brAhmaNAkruShTaH parAbhavati so.achirAt || 23||

yathA mahArNave kShipta AmaloShTo vinashyati |
tathA dushcharitaM karma parAbhAvAya kalpate || 24||

pashya chandre kRRitaM lakShma samudre lavaNodakam |
tathA bhagasahasreNa mahendraM parichihnitam || 25||

teShAmeva prabhAvena sahasranayano hyasau |
shatakratuH samabhavatpashya mAdhava yAdRRisham || 26||

ichChanbhUtiM cha kIrtiM cha lokA.nshcha madhusUdana |
brAhmaNAnumate tiShThetpuruShaH shuchirAtmavAn || 27||

ityetadvachanaM shrutvA medinyA madhusUdanaH |
sAdhu sAdhvityathetyuktvA medinIM pratyapUjayat || 28||

etAM shrutvopamAM pArtha prayato brAhmaNarShabhAn |
satataM pUjayethAstvaM tataH shreyo.abhipatsyase || 29||

\hrule

\medskip
                  35
\medskip

bhIShma uvAcha||

janmanaiva mahAbhAgo brAhmaNo nAma jAyate |
namasyaH sarvabhUtAnAmatithiH prasRRitAgrabhuk || 1||

sarvAnnaH suhRRidastAta brAhmaNAH sumanomukhAH |
gIrbhirma~NgalayuktAbhiranudhyAyanti pUjitAH || 2||

sarvAnno dviShatastAta brAhmaNA jAtamanyavaH |
gIrbhirdAruNayuktAbhirabhihanyurapUjitAH || 3||

atra gAthA brahmagItAH kIrtayanti purAvidaH |
sRRiShTvA dvijAtIndhAtA hi yathApUrvaM samAdadhat || 4||

na vo.anyadiha kartavyaM ki~nchidUrdhvaM yathAvidhi |
guptA gopAyata brahma shreyo vastena shobhanam || 5||

svameva kurvatAM karma shrIrvo brAhmI bhaviShyati |
pramANaM sarvabhUtAnAM pragrahaM cha gamiShyatha || 6||

na shaudraM karma kartavyaM brAhmaNena vipashchitA |
shaudraM hi kurvataH karma dharmaH samuparudhyate || 7||

shrIshcha buddhishcha tejashcha vibhUtishcha pratApinI |
svAdhyAyenaiva mAhAtmyaM vimalaM pratipatsyatha || 8||

hutvA chAhavanIyasthaM mahAbhAgye pratiShThitAH |
agrabhojyAH prasUtInAM shriyA brAhmyAnukalpitAH || 9||

shraddhayA parayA yuktA hyanabhidrohalabdhayA |
damasvAdhyAyaniratAH sarvAnkAmAnavApsyatha || 10||

yachchaiva mAnuShe loke yachcha deveShu ki~nchana |
sarvaM tattapasA sAdhyaM j~nAnena vinayena cha || 11||

ityetA brahmagItAste samAkhyAtA mayAnagha |
viprAnukampArthamidaM tena proktaM hi dhImatA || 12||

bhUyasteShAM balaM manye yathA rAj~nastapasvinaH |
durAsadAshcha chaNDAshcha rabhasAH kShiprakAriNaH || 13||

santyeShAM siMhasattvAshcha vyAghrasattvAstathApare |
varAhamRRigasattvAshcha gajasattvAstathApare || 14||

karpAsamRRidavaH kechittathAnye makaraspRRishaH |
vibhAShyaghAtinaH kechittathA chakShurhaNo.apare || 15||

santi chAshIviShanibhAH santi mandAstathApare |
vividhAnIha vRRittAni brAhmaNAnAM yudhiShThira || 16||

mekalA dramiDAH kAshAH pauNDrAH kollagirAstathA |
shauNDikA daradA darvAshchaurAH shabarabarbarAH || 17||

kirAtA yavanAshchaiva tAstAH kShatriyajAtayaH |
vRRiShalatvamanuprAptA brAhmaNAnAmadarshanAt || 18||

brAhmaNAnAM paribhavAdasurAH salileshayAH |
brAhmaNAnAM prasAdAchcha devAH svarganivAsinaH || 19||

ashakyaM spraShTumAkAshamachAlyo himavAngiriH |
avAryA setunA ga~NgA durjayA brAhmaNA bhuvi || 20||

na brAhmaNavirodhena shakyA shAstuM vasundharA |
brAhmaNA hi mahAtmAno devAnAmapi devatAH || 21||

tAnpUjayasva satataM dAnena paricharyayA |
yadIchChasi mahIM bhoktumimAM sAgaramekhalAm || 22||

pratigraheNa tejo hi viprANAM shAmyate.anagha |
pratigrahaM ye nechCheyuste.api rakShyAstvayAnagha || 23||

\hrule

\medskip
                  36
\medskip

bhIShma uvAcha||

atrApyudAharantImamitihAsaM purAtanam |
shakrashambarasa.nvAdaM tannibodha yudhiShThira || 1||

shakro hyaj~nAtarUpeNa jaTI bhUtvA rajoruNaH |
virUpaM rUpamAsthAya prashnaM paprachCha shambaram || 2||

kena shambara vRRittena svajAtyAnadhitiShThasi |
shreShThaM tvAM kena manyante tanme prabrUhi pRRichChataH || 3||

shambara uvAcha||

nAsUyAmi sadA viprAnbrahmANaM cha pitAmaham |
shAstrANi vadato viprAnsaMmanyAmi yathAsukham || 4||

shrutvA cha nAvajAnAmi nAparAdhyAmi karhichit |
abhyarchyAnanupRRichChAmi pAdau gRRihNAmi dhImatAm || 5||

te vishrabdhAH prabhAShante sa.nyachChanti cha mAM sadA |
pramatteShvapramatto.asmi sadA supteShu jAgRRimi || 6||

te mA shAstrapathe yuktaM brahmaNyamanasUyakam |
samAsi~nchanti shAstAraH kShaudraM madhviva makShikAH || 7||

yachcha bhAShanti te tuShTAstattadgRRihNAmi medhayA |
samAdhimAtmano nityamanulomamachintayan || 8||

so.ahaM vAgagrasRRiShTAnAM rasAnAmavalehakaH |
svajAtyAnadhitiShThAmi nakShatrANIva chandramAH || 9||

etatpRRithivyAmamRRitametachchakShuranuttamam |
yadbrAhmaNamukhAchChAstramiha shrutvA pravartate || 10||

etatkAraNamAj~nAya dRRiShTvA devAsuraM purA |
yuddhaM pitA me hRRiShTAtmA vismitaH pratyapadyata || 11||

dRRiShTvA cha brAhmaNAnAM tu mahimAnaM mahAtmanAm |
paryapRRichChatkathamime siddhA iti nishAkaram || 12||

soma uvAcha||

brAhmaNAstapasA sarve sidhyante vAgbalAH sadA |
bhujavIryA hi rAjAno vAgastrAshcha dvijAtayaH || 13||

pravasanvApyadhIyIta bahvIrdurvasatIrvasan |
nirmanyurapi nirmAno yatiH syAtsamadarshanaH || 14||

api chejjAtisampannaH sarvAnvedAnpiturgRRihe |
shlAghamAna ivAdhIyedgrAmya ityeva taM viduH || 15||

bhUmiretau nigirati sarpo bilashayAniva |
rAjAnaM chApyayoddhAraM brAhmaNaM chApravAsinam || 16||

atimAnaH shriyaM hanti puruShasyAlpamedhasaH |
garbheNa duShyate kanyA gRRihavAsena cha dvijaH || 17||

ityetanme pitA shrutvA somAdadbhutadarshanAt |
brAhmaNAnpUjayAmAsa tathaivAhaM mahAvratAn || 18||

bhIShma uvAcha||

shrutvaitadvachanaM shakro dAnavendramukhAchchyutam |
dvijAnsampUjayAmAsa mahendratvamavApa cha || 19||

\hrule

\medskip
              pAtraparIkShA
                  37
\medskip

yudhiShThira uvAcha||

apUrvaM vA bhavetpAtramatha vApi chiroShitam |
dUrAdabhyAgataM vApi kiM pAtraM syAtpitAmaha || 1||

bhIShma uvAcha||

kriyA bhavati keShA~nchidupA.nshuvratamuttamam |
yo yo yAcheta yatki~nchitsarvaM dadyAma ityuta || 2||

apIDayanbhRRityavargamityevamanushushruma |
pIDayanbhRRityavargaM hi AtmAnamapakarShati || 3||

apUrvaM vApi yatpAtraM yachchApi syAchchiroShitam |
dUrAdabhyAgataM chApi tatpAtraM cha vidurbudhAH || 4||

yudhiShThira uvAcha||

apIDayA cha bhRRityAnAM dharmasyAhi.nsayA tathA |
pAtraM vidyAma tattvena yasmai dattaM na santapet || 5||

bhIShma uvAcha||

RRitvikpurohitAchAryAH shiShyAH sambandhibAndhavAH |
sarve pUjyAshcha mAnyAshcha shrutavRRittopasaMhitAH || 6||

ato.anyathA vartamAnAH sarve nArhanti satkriyAm |
tasmAnnityaM parIkSheta puruShAnpraNidhAya vai || 7||

akrodhaH satyavachanamahi.nsA dama Arjavam |
adroho nAtimAnashcha hrIstitikShA tapaH shamaH || 8||

yasminnetAni dRRishyante na chAkAryANi bhArata |
bhAvato viniviShTAni tatpAtraM mAnamarhati || 9||

tathA chiroShitaM chApi sampratyAgatameva cha |
apUrvaM chaiva pUrvaM cha tatpAtraM mAnamarhati || 10||

aprAmANyaM cha vedAnAM shAstrANAM chAtila~Nghanam |
sarvatra chAnavasthAnametannAshanamAtmanaH || 11||

bhavetpaNDitamAnI yo brAhmaNo vedanindakaH |
AnvIkShikIM tarkavidyAmanurakto nirarthikAm || 12||

hetuvAdAnbruvansatsu vijetAhetuvAdikaH |
AkroShTA chAtivaktA cha brAhmaNAnAM sadaiva hi || 13||

sarvAbhisha~NkI mUDhashcha bAlaH kaTukavAgapi |
boddhavyastAdRRishastAta narashvAnaM hi taM viduH || 14||

yathA shvA bhaShituM chaiva hantuM chaivAvasRRijyate |
evaM sambhAShaNArthAya sarvashAstravadhAya cha || 15||

alpashrutAH kutarkAshcha dRRiShTAH spRRiShTAH kupaNDitAH || 15||

shrutismRRitItihAsAdipurANAraNyavedinaH |
anurundhyAdbahuj~nA.nshcha sAraj~nA.nshchaiva paNDitAn || 16||

lokayAtrA cha draShTavyA dharmashchAtmahitAni cha |
evaM naro vartamAnaH shAshvatIredhate samAH || 17||

RRiNamunmuchya devAnAmRRiShINAM cha tathaiva cha |
pitR^INAmatha viprANAmatithInAM cha pa~nchamam || 18||

paryAyeNa vishuddhena sunirNiktena karmaNA |
evaM gRRihasthaH karmANi kurvandharmAnna hIyate || 19||

\hrule

\medskip
              strIsvabhAvakathanam.h
                  38
\medskip

yudhiShThira uvAcha||

strINAM svabhAvamichChAmi shrotuM bharatasattama |
striyo hi mUlaM doShANAM laghuchittAH pitAmaha || 1||

bhIShma uvAcha||

atrApyudAharantImamitihAsaM purAtanam |
nAradasya cha sa.nvAdaM pu.nshchalyA pa~nchachUDayA || 2||

lokAnanucharandhImAndevarShirnAradaH purA |
dadarshApsarasaM brAhmIM pa~nchachUDAmaninditAm || 3||

tAM dRRiShTvA chArusarvA~NgIM paprachChApsarasaM muniH |
sa.nshayo hRRidi me kashchittanme brUhi sumadhyame || 4||

evamuktA tu sA vipraM pratyuvAchAtha nAradam |
viShaye sati vakShyAmi samarthAM manyase cha mAm || 5||

nArada uvAcha||

na tvAmaviShaye bhadre niyokShyAmi katha~nchana |
strINAM svabhAvamichChAmi tvattaH shrotuM varAnane || 6||

bhIShma uvAcha||

etachChrutvA vachastasya devarSherapsarottamA |
pratyuvAcha na shakShyAmi strI satI nindituM striyaH || 7||

viditAste striyo yAshcha yAdRRishAshcha svabhAvataH |
na mAmarhasi devarShe niyoktuM prashna IdRRishe || 8||

tAmuvAcha sa devarShiH satyaM vada sumadhyame |
mRRiShAvAde bhaveddoShaH satye doSho na vidyate || 9||

ityuktA sA kRRitamatirabhavachchAruhAsinI |
strIdoShA~nshAshvatAnsatyAnbhAShituM samprachakrame || 10||

pa~nchachUDovAcha||

kulInA rUpavatyashcha nAthavatyashcha yoShitaH |
maryAdAsu na tiShThanti sa doShaH strIShu nArada || 11||

na strIbhyaH ki~nchidanyadvai pApIyastaramasti vai |
striyo hi mUlaM doShANAM tathA tvamapi vettha ha || 12||

samAj~nAtAnRRiddhimataH pratirUpAnvashe sthitAn |
patInantaramAsAdya nAlaM nAryaH pratIkShitum || 13||

asaddharmastvayaM strINAmasmAkaM bhavati prabho |
pApIyaso narAnyadvai lajjAM tyaktvA bhajAmahe || 14||

striyaM hi yaH prArthayate saMnikarShaM cha gachChati |
IShachcha kurute sevAM tamevechChanti yoShitaH || 15||

anarthitvAnmanuShyANAM bhayAtparijanasya cha |
maryAdAyAmamaryAdAH striyastiShThanti bhartRRiShu || 16||

nAsAM kashchidagamyo.asti nAsAM vayasi sa.nsthitiH |
virUpaM rUpavantaM vA pumAnityeva bhu~njate || 17||

na bhayAnnApyanukroshAnnArthahetoH katha~nchana |
na j~nAtikulasambandhAtstriyastiShThanti bhartRRiShu || 18||

yauvane vartamAnAnAM mRRiShTAbharaNavAsasAm |
nArINAM svairavRRittAnAM spRRihayanti kulastriyaH || 19||

yAshcha shashvadbahumatA rakShyante dayitAH striyaH |
api tAH samprasajjante kubjAndhajaDavAmanaiH || 20||

pa~NguShvapi cha devarShe ye chAnye kutsitA narAH |
strINAmagamyo loke.asminnAsti kashchinmahAmune || 21||

yadi pu.nsAM gatirbrahma katha~nchinnopapadyate |
apyanyonyaM pravartante na hi tiShThanti bhartRRiShu || 22||

alAbhAtpuruShANAM hi bhayAtparijanasya cha |
vadhabandhabhayAchchApi svayaM guptA bhavanti tAH || 23||

chalasvabhAvA duHsevyA durgrAhyA bhAvatastathA |
prAj~nasya puruShasyeha yathA vAchastathA striyaH || 24||

nAgnistRRipyati kAShThAnAM nApagAnAM mahodadhiH |
nAntakaH sarvabhUtAnAM na pu.nsAM vAmalochanAH || 25||

idamanyachcha devarShe rahasyaM sarvayoShitAm |
dRRiShTvaiva puruShaM hRRidyaM yoniH praklidyate striyaH || 26||

kAmAnAmapi dAtAraM kartAraM mAnasAntvayoH |
rakShitAraM na mRRiShyanti bhartAraM paramaM striyaH || 27||

na kAmabhogAnbahulAnnAla~NkArArthasa~nchayAn |
tathaiva bahu manyante yathA ratyAmanugraham || 28||

antakaH shamano mRRityuH pAtAlaM vaDavAmukham |
kShuradhArA viShaM sarpo vahnirityekataH striyaH || 29||

yatashcha bhUtAni mahAnti pa~ncha  yatashcha lokA vihitA vidhAtrA |
yataH pumA.nsaH pramadAshcha nirmitA stadaiva doShAH pramadAsu nArada || 30||

\hrule

\medskip
                  39
\medskip

yudhiShThira uvAcha||

ime vai mAnavA loke strIShu sajjantyabhIkShNashaH |
mohena paramAviShTA daivAdiShTena pArthiva || 1||

striyashcha puruSheShveva pratyakShaM lokasAkShikam || 1||

atra me sa.nshayastIvro hRRidi samparivartate |
kathamAsAM narAH sa~NgaM kurvate kurunandana || 2||

striyo vA teShu rajyante virajyante.atha vA punaH || 2||

iti tAH puruShavyAghra kathaM shakyAH sma rakShitum |
pramadAH puruSheNeha tanme vyAkhyAtumarhasi || 3||

etA hi mayamAyAbhirva~nchayantIha mAnavAn |
na chAsAM muchyate kashchitpuruSho hastamAgataH || 4||

gAvo navatRRiNAnIva gRRihNantyeva navAnnavAn || 4||

shambarasya cha yA mAyA yA mAyA namucherapi |
baleH kumbhInaseshchaiva sarvAstA yoShito viduH || 5||

hasantaM prahasantyetA rudantaM prarudanti cha |
apriyaM priyavAkyaishcha gRRihNate kAlayogataH || 6||

ushanA veda yachChAstraM yachcha veda bRRihaspatiH |
strIbuddhyA na vishiShyete tAH sma rakShyAH kathaM naraiH || 7||

anRRitaM satyamityAhuH satyaM chApi tathAnRRitam |
iti yAstAH kathaM vIra sa.nrakShyAH puruShairiha || 8||

strINAM buddhyupaniShkarShAdarthashAstrANi shatruhan |
bRRihaspatiprabhRRitibhirmanye sadbhiH kRRitAni vai || 9||

sampUjyamAnAH puruShairvikurvanti mano nRRiShu |
apAstAshcha tathA rAjanvikurvanti manaH striyaH || 10||

kastAH shakto rakShituM syAditi me sa.nshayo mahAn |
tanme brUhi mahAbAho kurUNAM va.nshavardhana || 11||

yadi shakyA kurushreShTha rakShA tAsAM katha~nchana |
kartuM vA kRRitapUrvA vA tanme vyAkhyAtumarhasi || 12||

\hrule

\medskip
              vipulopAkhyAnam.h
                  40
\medskip

bhIShma uvAcha||

evametanmahAbAho nAtra mithyAsti ki~nchana |
yathA bravIShi kauravya nArIM prati janAdhipa || 1||

atra te vartayiShyAmi itihAsaM purAtanam |
yathA rakShA kRRitA pUrvaM vipulena mahAtmanA || 2||

pramadAshcha yathA sRRiShTA brahmaNA bharatarShabha |
yadarthaM tachcha te tAta pravakShye vasudhAdhipa || 3||

na hi strIbhya paraM putra pApIyaH ki~nchidasti vai |
agnirhi pramadA dIpto mAyAshcha mayajA vibho || 4||

kShuradhArA viShaM sarpo mRRityurityekataH striyaH || 4||

imAH prajA mahAbAho dhArmikA iti naH shrutam |
svayaM gachChanti devatvaM tato devAniyAdbhayam || 5||

athAbhyagachChandevAste pitAmahamari.ndama |
nivedya mAnasaM chApi tUShNImAsannavA~NmukhAH || 6||

teShAmantargataM j~nAtvA devAnAM sa pitAmahaH |
mAnavAnAM pramohArthaM kRRityA nAryo.asRRijatprabhuH || 7||

pUrvasarge tu kaunteya sAdhvyo nArya ihAbhavan |
asAdhvyastu samutpannA kRRityA sargAtprajApateH || 8||

tAbhyaH kAmAnyathAkAmaM prAdAddhi sa pitAmahaH |
tAH kAmalubdhAH pramadAH prAmathnanta narA.nstadA || 9||

krodhaM kAmasya deveshaH sahAyaM chAsRRijatprabhuH |
asajjanta prajAH sarvAH kAmakrodhavashaM gatAH || 10||

na cha strINAM kriyA kAchiditi dharmo vyavasthitaH |
nirindriyA amantrAshcha striyo.anRRitamiti shrutiH || 11||

shayyAsanamala~NkAramannapAnamanAryatAm |
durvAgbhAvaM ratiM chaiva dadau strIbhyaH prajApatiH || 12||

na tAsAM rakShaNaM kartuM shakyaM pu.nsA katha~nchana |
api vishvakRRitA tAta kutastu puruShairiha || 13||

vAchA vA vadhabandhairvA kleshairvA vividhaistathA |
na shakyA rakShituM nAryastA hi nityamasa.nyatAH || 14||

idaM tu puruShavyAghra purastAchChrutavAnaham |
yathA rakShA kRRitA pUrvaM vipulena gurustriyaH || 15||

RRiShirAsInmahAbhAgo devasharmeti vishrutaH |
tasya bhAryA ruchirnAma rUpeNAsadRRishI bhuvi || 16||

tasya rUpeNa saMmattA devagandharvadAnavAH |
visheShatastu rAjendra vRRitrahA pAkashAsanaH || 17||

nArINAM charitaj~nashcha devasharmA mahAmuniH |
yathAshakti yathotsAhaM bhAryAM tAmabhyarakShata || 18||

pura.ndaraM cha jAnIte parastrIkAmachAriNam |
tasmAdyatnena bhAryAyA rakShaNaM sa chakAra ha || 19||

sa kadAchidRRiShistAta yaj~naM kartumanAstadA |
bhAryAsa.nrakShaNaM kAryaM kathaM syAdityachintayat || 20||

rakShAvidhAnaM manasA sa vichintya mahAtapAH |
AhUya dayitaM shiShyaM vipulaM prAha bhArgavam || 21||

yaj~nakAro gamiShyAmi ruchiM chemAM sureshvaraH |
putra prArthayate nityaM tAM rakShasva yathAbalam || 22||

apramattena te bhAvyaM sadA prati pura.ndaram |
sa hi rUpANi kurute vividhAni bhRRigUdvaha || 23||

ityukto vipulastena tapasvI niyatendriyaH |
sadaivogratapA rAjannagnyarkasadRRishadyutiH || 24||

dharmaj~naH satyavAdI cha tatheti pratyabhAShata |
punashchedaM mahArAja paprachCha prathitaM gurum || 25||

kAni rUpANi shakrasya bhavantyAgachChato mune |
vapustejashcha kIdRRigvai tanme vyAkhyAtumarhasi || 26||

tataH sa bhagavA.nstasmai vipulAya mahAtmane |
AchachakShe yathAtattvaM mAyAM shakrasya bhArata || 27||

bahumAyaH sa viprarShe balahA pAkashAsanaH |
tA.nstAnvikurute bhAvAnbahUnatha muhurmuhuH || 28||

kirITI vajrabhRRiddhanvI mukuTI baddhakuNDalaH |
bhavatyatha muhUrtena chaNDAlasamadarshanaH || 29||

shikhI jaTI chIravAsAH punarbhavati putraka |
bRRihachCharIrashcha punaH pIvaro.atha punaH kRRishaH || 30||

gauraM shyAmaM cha kRRiShNaM cha varNaM vikurute punaH |
virUpo rUpavA.nshchaiva yuvA vRRiddhastathaiva cha || 31||

prAj~no jaDashcha mUkashcha hrasvo dIrghastathaiva cha |
brAhmaNaH kShatriyashchaiva vaishyaH shUdrastathaiva cha || 32||

pratilomAnulomashcha bhavatyatha shatakratuH || 32||

shukavAyasarUpI cha ha.nsakokilarUpavAn |
siMhavyAghragajAnAM cha rUpaM dhArayate punaH || 33||

daivaM daityamatho rAj~nAM vapurdhArayate.api cha |
sukRRisho vAyubhagnA~NgaH shakunirvikRRitastathA || 34||

chatuShpAdbahurUpashcha punarbhavati bAlishaH |
makShikAmashakAdInAM vapurdhArayate.api cha || 35||

na shakyamasya grahaNaM kartuM vipula kenachit |
api vishvakRRitA tAta yena sRRiShTamidaM jagat || 36||

punarantarhitaH shakro dRRishyate j~nAnachakShuShA |
vAyubhUtashcha sa punardevarAjo bhavatyuta || 37||

evaM rUpANi satataM kurute pAkashAsanaH |
tasmAdvipula yatnena rakShemAM tanumadhyamAm || 38||

yathA ruchiM nAvaliheddevendro bhRRigusattama |
kratAvupahitaM nyastaM haviH shveva durAtmavAn || 39||

evamAkhyAya sa muniryaj~nakAro.agamattadA |
devasharmA mahAbhAgastato bharatasattama || 40||

vipulastu vachaH shrutvA guroshchintAparo.abhavat |
rakShAM cha paramAM chakre devarAjAnmahAbalAt || 41||

kiM nu shakyaM mayA kartuM gurudArAbhirakShaNe |
mAyAvI hi surendro.asau durdharShashchApi vIryavAn || 42||

nApidhAyAshramaM shakyo rakShituM pAkashAsanaH |
uTajaM vA tathA hyasya nAnAvidhasarUpatA || 43||

vAyurUpeNa vA shakro gurupatnIM pradharShayet |
tasmAdimAM sampravishya ruchiM sthAsye.ahamadya vai || 44||

atha vA pauruSheNeyamashakyA rakShituM mayA |
bahurUpo hi bhagavA~nChrUyate harivAhanaH || 45||

so.ahaM yogabalAdenAM rakShiShye pAkashAsanAt |
gAtrANi gAtrairasyAhaM sampravekShye.abhirakShitum || 46||

yadyuchChiShTAmimAM patnIM ruchiM pashyeta me guruH |
shapsyatyasa.nshayaM kopAddivyaj~nAno mahAtapAH || 47||

na cheyaM rakShituM shakyA yathAnyA pramadA nRRibhiH |
mAyAvI hi surendro.asAvaho prApto.asmi sa.nshayam || 48||

avashyakaraNIyaM hi guroriha hi shAsanam |
yadi tvetadahaM kuryAmAshcharyaM syAtkRRitaM mayA || 49||

yogenAnupravishyeha gurupatnyAH kalevaram |
nirmuktasya rajorUpAnnAparAdho bhavenmama || 50||

yathA hi shUnyAM pathikaH sabhAmadhyAvasetpathi |
tathAdyAvAsayiShyAmi gurupatnyAH kalevaram || 51||

asaktaH padmapatrastho jalabinduryathA chalaH |
evameva sharIre.asyA nivatsyAmi samAhitaH || 52||

ityevaM dharmamAlokya vedavedA.nshcha sarvashaH |
tapashcha vipulaM dRRiShTvA gurorAtmana eva cha || 53||

iti nishchitya manasA rakShAM prati sa bhArgavaH |
AtiShThatparamaM yatnaM yathA tachChRRiNu pArthiva || 54||

gurupatnImupAsIno vipulaH sa mahAtapAH |
upAsInAmanindyA~NgIM kathAbhiH samalobhayat || 55||

netrAbhyAM netrayorasyA rashmInsa.nyojya rashmibhiH |
vivesha vipulaH kAyamAkAshaM pavano yathA || 56||

lakShaNaM lakShaNenaiva vadanaM vadanena cha |
avicheShTannatiShThadvai ChAyevAntargato muniH || 57||

tato viShTabhya vipulo gurupatnyAH kalevaram |
uvAsa rakShaNe yukto na cha sA tamabudhyata || 58||

yaM kAlaM nAgato rAjangurustasya mahAtmanaH |
kratuM samApya svagRRihaM taM kAlaM so.abhyarakShata || 59||

\hrule

\medskip
                  41
\medskip

bhIShma uvAcha||

tataH kadAchiddevendro divyarUpavapurdharaH |
idamantaramityevaM tato.abhyAgAdathAshramam || 1||

rUpamapratimaM kRRitvA lobhanIyaM janAdhipa |
darshanIyatamo bhUtvA pravivesha tamAshramam || 2||

sa dadarsha tamAsInaM vipulasya kalevaram |
nishcheShTaM stabdhanayanaM yathAlekhyagataM tathA || 3||

ruchiM cha ruchirApA~NgIM pInashroNipayodharAm |
padmapatravishAlAkShIM sampUrNendunibhAnanAm || 4||

sA tamAlokya sahasA pratyutthAtumiyeSha ha |
rUpeNa vismitA ko.asItyatha vaktumihechChatI || 5||

utthAtukAmApi satI vyatiShThadvipulena sA |
nigRRihItA manuShyendra na shashAka vicheShTitum || 6||

tAmAbabhAShe devendraH sAmnA paramavalgunA |
tvadarthamAgataM viddhi devendraM mAM shuchismite || 7||

klishyamAnamana~Ngena tvatsa~Nkalpodbhavena vai |
tatparyApnuhi mAM subhru purA kAlo.ativartate || 8||

tameva.nvAdinaM shakraM shushrAva vipulo muniH |
gurupatnyAH sharIrastho dadarsha cha surAdhipam || 9||

na shashAka cha sA rAjanpratyutthAtumaninditA |
vaktuM cha nAshakadrAjanviShTabdhA vipulena sA || 10||

AkAraM gurupatnyAstu vij~nAya sa bhRRigUdvahaH |
nijagrAha mahAtejA yogena balavatprabho || 11||

babandha yogabandhaishcha tasyAH sarvendriyANi saH || 11||

tAM nirvikArAM dRRiShTvA tu punareva shachIpatiH |
uvAcha vrIDito rAja.nstAM yogabalamohitAm || 12||

ehyehIti tataH sA taM prativaktumiyeSha cha |
sa tAM vAchaM guroH patnyA vipulaH paryavartayat || 13||

bhoH kimAgamane kRRityamiti tasyAshcha niHsRRitA |
vaktrAchChashA~NkapratimAdvANI sa.nskArabhUShitA || 14||

vrIDitA sA tu tadvAkyamuktvA paravashA tadA |
pura.ndarashcha santrasto babhUva vimanAstadA || 15||

sa tadvaikRRitamAlakShya devarAjo vishAM pate |
avaikShata sahasrAkShastadA divyena chakShuShA || 16||

dadarsha cha muniM tasyAH sharIrAntaragocharam |
pratibimbamivAdarshe gurupatnyAH sharIragam || 17||

sa taM ghoreNa tapasA yuktaM dRRiShTvA pura.ndaraH |
prAvepata susantrastaH shApabhItastadA vibho || 18||

vimuchya gurupatnIM tu vipulaH sumahAtapAH |
svaM kalevaramAvishya shakraM bhItamathAbravIt || 19||

ajitendriya pApAtmankAmAtmaka pura.ndara |
na chiraM pUjayiShyanti devAstvAM mAnuShAstathA || 20||

kiM nu tadvismRRitaM shakra na tanmanasi te sthitam |
gautamenAsi yanmukto bhagA~NkaparichihnitaH || 21||

jAne tvAM bAlishamatimakRRitAtmAnamasthiram |
mayeyaM rakShyate mUDha gachCha pApa yathAgatam || 22||

nAhaM tvAmadya mUDhAtmandaheyaM hi svatejasA |
kRRipAyamANastu na te dagdhumichChAmi vAsava || 23||

sa cha ghoratapA dhImAngururme pApachetasam |
dRRiShTvA tvAM nirdahedadya krodhadIptena chakShuShA || 24||

naivaM tu shakra kartavyaM punarmAnyAshcha te dvijAH |
mA gamaH sasutAmAtyo.atyayaM brahmabalArditaH || 25||

amaro.asmIti yadbuddhimetAmAsthAya vartase |
mAvama.nsthA na tapasAmasAdhyaM nAma ki~nchana || 26||

tachChrutvA vachanaM shakro vipulasya mahAtmanaH |
aki~nchiduktvA vrIDitastatraivAntaradhIyata || 27||

muhUrtayAte shakre tu devasharmA mahAtapAH |
kRRitvA yaj~naM yathAkAmamAjagAma svamAshramam || 28||

Agate.atha gurau rAjanvipulaH priyakarmakRRit |
rakShitAM gurave bhAryAM nyavedayadaninditAm || 29||

abhivAdya cha shAntAtmA sa guruM guruvatsalaH |
vipulaH paryupAtiShThadyathApUrvamasha~NkitaH || 30||

vishrAntAya tatastasmai sahAsInAya bhAryayA |
nivedayAmAsa tadA vipulaH shakrakarma tat || 31||

tachChrutvA sa munistuShTo vipulasya pratApavAn |
babhUva shIlavRRittAbhyAM tapasA niyamena cha || 32||

vipulasya gurau vRRittiM bhaktimAtmani cha prabhuH |
dharme cha sthiratAM dRRiShTvA sAdhu sAdhvityuvAcha ha || 33||

pratinandya cha dharmAtmA shiShyaM dharmaparAyaNam |
vareNa chChandayAmAsa sa tasmAdguruvatsalaH || 34||

anuj~nAtashcha guruNA chachArAnuttamaM tapaH || 34||

tathaiva devasharmApi sabhAryaH sa mahAtapAH |
nirbhayo balavRRitraghnAchchachAra vijane vane || 35||

\hrule

\medskip
                  42
\medskip

bhIShma uvAcha||

vipulastvakarottIvraM tapaH kRRitvA gurorvachaH |
tapoyuktamathAtmAnamamanyata cha vIryavAn || 1||

sa tena karmaNA spardhanpRRithivIM pRRithivIpate |
chachAra gatabhIH prIto labdhakIrtirvaro nRRiShu || 2||

ubhau lokau jitau chApi tathaivAmanyata prabhuH |
karmaNA tena kauravya tapasA vipulena cha || 3||

atha kAle vyatikrAnte kasmi.nshchitkurunandana |
ruchyA bhaginyA dAnaM vai babhUva dhanadhAnyavat || 4||

etasminneva kAle tu divyA kAchidvarA~NganA |
bibhratI paramaM rUpaM jagAmAtha vihAyasA || 5||

tasyAH sharIrAtpuShpANi patitAni mahItale |
tasyAshramasyAvidUre divyagandhAni bhArata || 6||

tAnyagRRihNAttato rAjanruchirnalinalochanA |
tadA nimantrakastasyA a~NgebhyaH kShipramAgamat || 7||

tasyA hi bhaginI tAta jyeShThA nAmnA prabhAvatI |
bhAryA chitrarathasyAtha babhUvA~Ngeshvarasya vai || 8||

pinahya tAni puShpANi kesheShu varavarNinI |
AmantritA tato.agachChadruchira~NgapatergRRihAn || 9||

puShpANi tAni dRRiShTvAtha tadA~NgendravarA~NganA |
bhaginIM chodayAmAsa puShpArthe chArulochanA || 10||

sA bhartre sarvamAchaShTa ruchiH suruchirAnanA |
bhaginyA bhAShitaM sarvamRRiShistachchAbhyanandata || 11||

tato vipulamAnAyya devasharmA mahAtapAH |
puShpArthe chodayAmAsa gachCha gachCheti bhArata || 12||

vipulastu gurorvAkyamavichArya mahAtapAH |
sa tathetyabravIdrAja.nstaM cha deshaM jagAma ha || 13||

yasmindeshe tu tAnyAsanpatitAni nabhastalAt |
amlAnAnyapi tatrAsankusumAnyaparANyapi || 14||

tataH sa tAni jagrAha divyAni ruchirANi cha |
prAptAni svena tapasA divyagandhAni bhArata || 15||

samprApya tAni prItAtmA gurorvachanakArakaH |
tato jagAma tUrNaM cha champAM champakamAlinIm || 16||

sa vane vijane tAta dadarsha mithunaM nRRiNAm |
chakravatparivartantaM gRRihItvA pANinA karam || 17||

tatraikastUrNamagamattatpade parivartayan |
ekastu na tathA rAja.nshchakratuH kalahaM tataH || 18||

tvaM shIghraM gachChasItyeko.abravInneti tathAparaH |
neti neti cha tau tAta parasparamathochatuH || 19||

tayorvispardhatorevaM shapatho.ayamabhUttadA |
manasoddishya vipulaM tato vAkyamathochatuH || 20||

AvayoranRRitaM prAha yastasyAtha dvijasya vai |
vipulasya pare loke yA gatiH sA bhavediti || 21||

etachChrutvA tu vipulo viShaNNavadano.abhavat |
evaM tIvratapAshchAhaM kaShTashchAyaM parigrahaH || 22||

mithunasyAsya kiM me syAtkRRitaM pApaM yato gatiH |
aniShTA sarvabhUtAnAM kIrtitAnena me.adya vai || 23||

evaM sa~nchintayanneva vipulo rAjasattama |
avA~Nmukho nyastashirA dadhyau duShkRRitamAtmanaH || 24||

tataH ShaDanyAnpuruShAnakShaiH kA~nchanarAjataiH |
apashyaddIvyamAnAnvai lobhaharShAnvitA.nstathA || 25||

kurvataH shapathaM taM vai yaH kRRito mithunena vai |
vipulaM vai samuddishya te.api vAkyamathAbruvan || 26||

yo lobhamAsthAyAsmAkaM viShamaM kartumutsahet |
vipulasya pare loke yA gatistAmavApnuyAt || 27||

etachChrutvA tu vipulo nApashyaddharmasa~Nkaram |
janmaprabhRRiti kauravya kRRitapUrvamathAtmanaH || 28||

sa pradadhyau tadA rAjannagnAvagnirivAhitaH |
dahyamAnena manasA shApaM shrutvA tathAvidham || 29||

tasya chintayatastAta bahvyo dinanishA yayuH |
idamAsInmanasi cha ruchyA rakShaNakAritam || 30||

lakShaNaM lakShaNenaiva vadanaM vadanena cha |
vidhAya na mayA choktaM satyametadgurostadA || 31||

etadAtmani kauravya duShkRRitaM vipulastadA |
amanyata mahAbhAga tathA tachcha na sa.nshayaH || 32||

sa champAM nagarImetya puShpANi gurave dadau |
pUjayAmAsa cha guruM vidhivatsa gurupriyaH || 33||

\hrule

\medskip
                  43
\medskip

bhIShma uvAcha||

tamAgatamabhiprekShya shiShyaM vAkyamathAbravIt |
devasharmA mahAtejA yattachChRRiNu narAdhipa || 1||

devasharmovAcha||

kiM te vipula dRRiShTaM vai tasminnadya mahAvane |
te tvA jAnanti nipuNa AtmA cha ruchireva cha || 2||

vipula uvAcha||

brahmarShe mithunaM kiM tatke cha te puruShA vibho |
ye mAM jAnanti tattvena tA.nshcha me vaktumarhasi || 3||

devasharmovAcha||

yadvai tanmithunaM brahmannahorAtraM hi viddhi tat |
chakravatparivarteta tatte jAnAti duShkRRitam || 4||

ye cha te puruShA vipra akShairdIvyanti hRRiShTavat |
RRitU.nstAnabhijAnIhi te te jAnanti duShkRRitam || 5||

na mAM kashchidvijAnIta iti kRRitvA na vishvaset |
naro rahasi pApAtmA pApakaM karma vai dvija || 6||

kurvANaM hi naraM karma pApaM rahasi sarvadA |
pashyanti RRitavashchApi tathA dinanishe.apyuta || 7||

te tvAM harShasmitaM dRRiShTvA guroH karmAnivedakam |
smArayantastathA prAhuste yathA shrutavAnbhavAn || 8||

ahorAtraM vijAnAti RRitavashchApi nityashaH |
puruShe pApakaM karma shubhaM vA shubhakarmaNaH || 9||

tattvayA mama yatkarma vyabhichArAdbhayAtmakam |
nAkhyAtamiti jAnantaste tvAmAhustathA dvija || 10||

te chaiva hi bhaveyuste lokAH pApakRRito yathA |
kRRitvA nAchakShataH karma mama yachcha tvayA kRRitam || 11||

tathA shakyA cha durvRRittA rakShituM pramadA dvija |
na cha tvaM kRRitavAnki~nchidAgaH prIto.asmi tena te || 12||

yadi tvahaM tvA durvRRittamadrAkShaM dvijasattama |
shapeyaM tvAmahaM krodhAnna me.atrAsti vichAraNA || 13||

sajjanti puruShe nAryaH pu.nsAM so.arthashcha puShkalaH |
anyathA rakShataH shApo.abhaviShyatte gatishcha sA || 14||

rakShitA sA tvayA putra mama chApi niveditA |
ahaM te prItimA.nstAta svasti svargaM gamiShyasi || 15||

bhIShma uvAcha||

ityuktvA vipulaM prIto devasharmA mahAnRRiShiH |
mumoda svargamAsthAya sahabhAryaH sashiShyakaH || 16||

idamAkhyAtavA.nshchApi mamAkhyAnaM mahAmuniH |
mArkaNDeyaH purA rAjanga~NgAkUle kathAntare || 17||

tasmAdbravImi pArtha tvA striyaH sarvAH sadaiva cha |
ubhayaM dRRishyate tAsu satataM sAdhvasAdhu cha || 18||

striyaH sAdhvyo mahAbhAgAH saMmatA lokamAtaraH |
dhArayanti mahIM rAjannimAM savanakAnanAm || 19||

asAdhvyashchApi durvRRittAH kulaghnyaH pApanishchayAH |
vij~neyA lakShaNairduShTaiH svagAtrasahajairnRRipa || 20||

evametAsu rakShA vai shakyA kartuM mahAtmabhiH |
anyathA rAjashArdUla na shakyA rakShituM striyaH || 21||

etA hi manujavyAghra tIkShNAstIkShNaparAkramAH |
nAsAmasti priyo nAma maithune sa~Ngame nRRibhiH || 22||

etAH kRRityAshcha kAryAshcha kRRitAshcha bharatarShabha |
na chaikasminramantyetAH puruShe pANDunandana || 23||

nAsu sneho nRRibhiH kAryastathaiverShyA janeshvara |
khedamAsthAya bhu~njIta dharmamAsthAya chaiva hi || 24||

vihanyetAnyathA kurvannaraH kauravanandana |
sarvathA rAjashArdUla yuktiH sarvatra pUjyate || 25||

tenaikena tu rakShA vai vipulena kRRitA striyAH |
nAnyaH shakto nRRiloke.asminrakShituM nRRipa yoShitaH || 26||

\hrule

\medskip
              vivAhadharmAH
                  44
\medskip

yudhiShThira uvAcha||

yanmUlaM sarvadharmANAM prajanasya gRRihasya cha |
pitRRidevAtithInAM cha tanme brUhi pitAmaha || 1||

bhIShma uvAcha||

ayaM hi sarvadharmANAM dharmashchintyatamo mataH |
kIdRRishAya pradeyA syAtkanyeti vasudhAdhipa || 2||

shIlavRRitte samAj~nAya vidyAM yoniM cha karma cha |
adbhireva pradAtavyA kanyA guNavate vare || 3||

brAhmaNAnAM satAmeSha dharmo nityaM yudhiShThira || 3||

AvAhyamAvahedevaM yo dadyAdanukUlataH |
shiShTAnAM kShatriyANAM cha dharma eSha sanAtanaH || 4||

AtmAbhipretamutsRRijya kanyAbhipreta eva yaH |
abhipretA cha yA yasya tasmai deyA yudhiShThira || 5||

gAndharvamiti taM dharmaM prAhurdharmavido janAH || 5||

dhanena bahunA krItvA sampralobhya cha bAndhavAn |
asurANAM nRRipaitaM vai dharmamAhurmanIShiNaH || 6||

hatvA ChittvA cha shIrShANi rudatAM rudatIM gRRihAt |
prasahya haraNaM tAta rAkShasaM dharmalakShaNam || 7||

pa~nchAnAM tu trayo dharmyA dvAvadharmyau yudhiShThira |
paishAcha Asurashchaiva na kartavyau katha~nchana || 8||

brAhmaH kShAtro.atha gAndharva ete dharmyA nararShabha |
pRRithagvA yadi vA mishrAH kartavyA nAtra sa.nshayaH || 9||

tisro bhAryA brAhmaNasya dve bhArye kShatriyasya tu |
vaishyaH svajAtiM vindeta tAsvapatyaM samaM bhavet || 10||

brAhmaNI tu bhavejjyeShThA kShatriyA kShatriyasya tu |
ratyarthamapi shUdrA syAnnetyAhurapare janAH || 11||

apatyajanma shUdrAyAM na prasha.nsanti sAdhavaH |
shUdrAyAM janayanvipraH prAyashchittI vidhIyate || 12||

tri.nshadvarSho dashavarShAM bhAryAM vindeta nagnikAm |
ekavi.nshativarSho vA saptavarShAmavApnuyAt || 13||

yasyAstu na bhavedbhrAtA pitA vA bharatarShabha |
nopayachCheta tAM jAtu putrikAdharmiNI hi sA || 14||

trINi varShANyudIkSheta kanyA RRitumatI satI |
chaturthe tvatha samprApte svayaM bhartAramarjayet || 15||

prajano hIyate tasyA ratishcha bharatarShabha |
ato.anyathA vartamAnA bhavedvAchyA prajApateH || 16||

asapiNDA cha yA mAturasagotrA cha yA pituH |
ityetAmanugachCheta taM dharmaM manurabravIt || 17||

yudhiShThira uvAcha||

shulkamanyena dattaM syAddadAnItyAha chAparaH |
balAdanyaH prabhASheta dhanamanyaH pradarshayet || 18||

pANigrahItA tvanyaH syAtkasya kanyA pitAmaha |
tattvaM jij~nAsamAnAnAM chakShurbhavatu no bhavAn || 19||

bhIShma uvAcha||

yatki~nchitkarma mAnuShyaM sa.nsthAnAya prakRRiShyate |
mantravanmantritaM tasya mRRiShAvAdastu pAtakaH || 20||

bhAryApatyRRitvigAchAryAH shiShyopAdhyAya eva cha |
mRRiShokte daNDamarhanti netyAhurapare janAH || 21||

na hyakAmena sa.nvAdaM manurevaM prasha.nsati |
ayashasyamadharmyaM cha yanmRRiShA dharmakopanam || 22||

naikAntadoSha ekasmi.nstaddAnaM nopalabhyate |
dharmato yAM prayachChanti yAM cha krINanti bhArata || 23||

bandhubhiH samanuj~nAto mantrahomau prayojayet |
tathA sidhyanti te mantrA nAdattAyAH katha~nchana || 24||

yastvatra mantrasamayo bhAryApatyormithaH kRRitaH |
tamevAhurgarIyA.nsaM yashchAsau j~nAtibhiH kRRitaH || 25||

devadattAM patirbhAryAM vetti dharmasya shAsanAt |
sA daivIM mAnuShIM vAchamanRRitAM paryudasyati || 26||

yudhiShThira uvAcha||

kanyAyAM prAptashulkAyAM jyAyA.nshchedAvrajedvaraH |
dharmakAmArthasampanno vAchyamatrAnRRitaM na vA || 27||

tasminnubhayato doShe kurva~nChreyaH samAcharet |
ayaM naH sarvadharmANAM dharmashchintyatamo mataH || 28||

tattvaM jij~nAsamAnAnAM chakShurbhavatu no bhavAn |
tadetatsarvamAchakShva na hi tRRipyAmi kathyatAm || 29||

bhIShma uvAcha||

na vai niShThAkaraM shulkaM j~nAtvAsIttena nAhRRitam |
na hi shulkaparAH santaH kanyAM dadati karhichit || 30||

anyairguNairupetaM tu shulkaM yAchanti bAndhavAH |
ala~NkRRitvA vahasveti yo dadyAdanukUlataH || 31||

tachcha tAM cha dadAtyeva na shulkaM vikrayo na saH |
pratigRRihya bhaveddeyameSha dharmaH sanAtanaH || 32||

dAsyAmi bhavate kanyAmiti pUrvaM nabhAShitam |
ye chaivAhurye cha nAhurye chAvashyaM vadantyuta || 33||

tasmAdA grahaNAtpANeryAchayanti parasparam |
kanyAvaraH purA datto marudbhiriti naH shrutam || 34||

nAniShTAya pradAtavyA kanyA ityRRiShichoditam |
tanmUlaM kAmamUlasya prajanasyeti me matiH || 35||

samIkShya cha bahUndoShAnsa.nvAsAdvidviShANayoH |
yathA niShThAkaraM shulkaM na jAtvAsIttathA shRRiNu || 36||

ahaM vichitravIryAya dve kanye samudAvaham |
jitvA cha mAgadhAnsarvAnkAshInatha cha kosalAn || 37||

gRRihItapANirekAsItprAptashulkAparAbhavat || 37||

pANau gRRihItA tatraiva visRRijyA iti me pitA |
abravIditarAM kanyAmAvahatsa tu kauravaH || 38||

apyanyAmanupaprachCha sha~NkamAnaH piturvachaH |
atIva hyasya dharmepsA piturme.abhyadhikAbhavat || 39||

tato.ahamabruvaM rAjannAchArepsuridaM vachaH |
AchAraM tattvato vettumichChAmIti punaH punaH || 40||

tato mayaivamukte tu vAkye dharmabhRRitAM varaH |
pitA mama mahArAja bAhlIko vAkyamabravIt || 41||

yadi vaH shulkato niShThA na pANigrahaNaM tathA |
lAjAntaramupAsIta prAptashulkA patiM vRRitam || 42||

na hi dharmavidaH prAhuH pramANaM vAkyataH smRRitam |
yeShAM vai shulkato niShThA na pANigrahaNAttathA || 43||

prasiddhaM bhAShitaM dAne teShAM pratyasanaM punaH |
ye manyante krayaM shulkaM na te dharmavido janAH || 44||

na chaitebhyaH pradAtavyA na voDhavyA tathAvidhA |
na hyeva bhAryA kretavyA na vikreyA katha~nchana || 45||

ye cha krINanti dAsIvadye cha vikrINate janAH |
bhavetteShAM tathA niShThA lubdhAnAM pApachetasAm || 46||

asmindharme satyavantaM paryapRRichChanta vai janAH |
kanyAyAH prAptashulkAyAH shulkadaH prashamaM gataH || 47||

pANigrahItA chAnyaH syAdatra no dharmasa.nshayaH |
tannashChindhi mahAprAj~na tvaM hi vai prAj~nasaMmataH || 48||

tattvaM jij~nAsamAnAnAM chakShurbhavatu no bhavAn || 48||

tAnevaM bruvataH sarvAnsatyavAnvAkyamabravIt |
yatreShTaM tatra deyA syAnnAtra kAryA vichAraNA || 49||

kurvate jIvato.apyevaM mRRite naivAsti sa.nshayaH || 49||

devaraM pravishetkanyA tapyedvApi mahattapaH |
tamevAnuvratA bhUtvA pANigrAhasya nAma sA || 50||

likhantyeva tu keShA~nchidapareShAM shanairapi |
iti ye sa.nvadantyatra ta etaM nishchayaM viduH || 51||

tatpANigrahaNAtpUrvamuttaraM yatra vartate |
sarvama~NgalamantraM vai mRRiShAvAdastu pAtakaH || 52||

pANigrahaNamantrANAM niShThA syAtsaptame pade |
pANigrAhasya bhAryA syAdyasya chAdbhiH pradIyate || 53||

anukUlAmanuva.nshAM bhrAtrA dattAmupAgnikAm |
parikramya yathAnyAyaM bhAryAM vindeddvijottamaH || 54||

\hrule

\medskip
                  45
\medskip

yudhiShThira uvAcha||

kanyAyAH prAptashulkAyAH patishchennAsti kashchana |
tatra kA pratipattiH syAttanme brUhi pitAmaha || 1||

bhIShma uvAcha||

yAputrakasyApyarikthasya pratipatsA tadA bhavet || 2||
atha chetsAharechChulkaM krItA shulkapradasya sA |
tasyArthe.apatyamIheta yena nyAyena shaknuyAt || 3||

na tasyA mantravatkAryaM kashchitkurvIta ki~nchana || 4||
svayaM vRRiteti sAvitrI pitrA vai pratyapadyata |
tattasyAnye prasha.nsanti dharmaj~nA netare janAH || 5||

etattu nApare chakrurna pare jAtu sAdhavaH |
sAdhUnAM punarAchAro garIyo dharmalakShaNam || 6||

asminneva prakaraNe sukraturvAkyamabravIt |
naptA videharAjasya janakasya mahAtmanaH || 7||

asadAcharite mArge kathaM syAdanukIrtanam |
anuprashnaH sa.nshayo vA satAmetadupAlabhet || 8||

asadeva hi dharmasya pramAdo dharma AsuraH |
nAnushushruma jAtvetAmimAM pUrveShu janmasu || 9||

bhAryApatyorhi sambandhaH strIpu.nsostulya eva saH |
ratiH sAdhAraNo dharma iti chAha sa pArthivaH || 10||

yudhiShThira uvAcha||

atha kena pramANena pu.nsAmAdIyate dhanam |
putravaddhi pitustasya kanyA bhavitumarhati || 11||

bhIShma uvAcha||

yathaivAtmA tathA putraH putreNa duhitA samA |
tasyAmAtmani tiShThantyAM kathamanyo dhanaM haret || 12||

mAtushcha yautakaM yatsyAtkumArIbhAga eva saH |
dauhitra eva vA rikthamaputrasya piturharet || 13||

dadAti hi sa piNDaM vai piturmAtAmahasya cha |
putradauhitrayorneha visheSho dharmataH smRRitaH || 14||

anyatra jAtayA sA hi prajayA putra Ihate |
duhitAnyatra jAtena putreNApi vishiShyate || 15||

dauhitrakeNa dharmeNa nAtra pashyAmi kAraNam |
vikrItAsu cha ye putrA bhavanti pitureva te || 16||

asUyavastvadharmiShThAH parasvAdAyinaH shaThAH |
AsurAdadhisambhUtA dharmAdviShamavRRittayaH || 17||

atra gAthA yamodgItAH kIrtayanti purAvidaH |
dharmaj~nA dharmashAstreShu nibaddhA dharmasetuShu || 18||

yo manuShyaH svakaM putraM vikrIya dhanamichChati |
kanyAM vA jIvitArthAya yaH shulkena prayachChati || 19||

saptAvare mahAghore niraye kAlasAhvaye |
svedaM mUtraM purIShaM cha tasminpreta upAshnute || 20||

ArShe gomithunaM shulkaM kechidAhurmRRiShaiva tat |
alpaM vA bahu vA rAjanvikrayastAvadeva saH || 21||

yadyapyAcharitaH kaishchinnaiSha dharmaH katha~nchana |
anyeShAmapi dRRishyante lobhataH sampravRRittayaH || 22||

vashyAM kumArIM vihitAM ye cha tAmupabhu~njate |
ete pApasya kartArastamasyandhe.atha sherate || 23||

anyo.apyatha na vikreyo manuShyaH kiM punaH prajAH |
adharmamUlairhi dhanairna tairartho.asti kashchana || 24||

\hrule

\medskip
                  46
\medskip

bhIShma uvAcha||

prAchetasasya vachanaM kIrtayanti purAvidaH |
yasyAH ki~nchinnAdadate j~nAtayo na sa vikrayaH || 1||

arhaNaM tatkumArINAmAnRRisha.nsyatamaM cha tat |
sarvaM cha pratideyaM syAtkanyAyai tadasheShataH || 2||

pitRRibhirbhrAtRRibhishchaiva shvashurairatha devaraiH |
pUjyA lAlayitavyAshcha bahukalyANamIpsubhiH || 3||

yadi vai strI na rocheta pumA.nsaM na pramodayet |
amodanAtpunaH pu.nsaH prajanaM na pravardhate || 4||

pUjyA lAlayitavyAshcha striyo nityaM janAdhipa |
apUjitAshcha yatraitAH sarvAstatrAphalAH kriyAH || 5||

tadaiva tatkulaM nAsti yadA shochanti jAmayaH || 5||

jAmIshaptAni gehAni nikRRittAnIva kRRityayA |
naiva bhAnti na vardhante shriyA hInAni pArthiva || 6||

striyaH pu.nsAM paridade manurjigamiShurdivam |
abalAH svalpakaupInAH suhRRidaH satyajiShNavaH || 7||

IrShyavo mAnakAmAshcha chaNDA asuhRRido.abudhAH |
striyo mAnanamarhanti tA mAnayata mAnavAH || 8||

strIpratyayo hi vo dharmo ratibhogAshcha kevalAH |
paricharyAnnasa.nskArAstadAyattA bhavantu vaH || 9||

utpAdanamapatyasya jAtasya paripAlanam |
prItyarthaM lokayAtrA cha pashyata strInibandhanam || 10||

saMmAnyamAnAshchaitAbhiH sarvakAryANyavApsyatha |
videharAjaduhitA chAtra shlokamagAyata || 11||

nAsti yaj~naH striyaH kashchinna shrAddhaM nopavAsakam |
dharmastu bhartRRishushrUShA tayA svargaM jayatyuta || 12||

pitA rakShati kaumAre bhartA rakShati yauvane |
putrAstu sthavirIbhAve na strI svAtantryamarhati || 13||

shriya etAH striyo nAma satkAryA bhUtimichChatA |
lAlitA nigRRihItA cha strI shrIrbhavati bhArata || 14||

\hrule

\medskip
              rikthavibhAgaH
                  47
\medskip

yudhiShThira uvAcha||

sarvashAstravidhAnaj~na rAjadharmArthavittama |
atIva sa.nshayachChettA bhavAnvai prathitaH kShitau || 1||

kashchittu sa.nshayo me.asti tanme brUhi pitAmaha |
asyAmApadi kaShTAyAmanyaM pRRichChAma kaM vayam || 2||

yathA nareNa kartavyaM yashcha dharmaH sanAtanaH |
etatsarvaM mahAbAho bhavAnvyAkhyAtumarhati || 3||

chatasro vihitA bhAryA brAhmaNasya pitAmaha |
brAhmaNI kShatriyA vaishyA shUdrA cha ratimichChataH || 4||

tatra jAteShu putreShu sarvAsAM kurusattama |
AnupUrvyeNa kasteShAM pitryaM dAyAdyamarhati || 5||

kena vA kiM tato hAryaM pitRRivittAtpitAmaha |
etadichChAmi kathitaM vibhAgasteShu yaH smRRitaH || 6||

bhIShma uvAcha||

brAhmaNaH kShatriyo vaishyastrayo varNA dvijAtayaH |
eteShu vihito dharmo brAhmaNasya yudhiShThira || 7||

vaiShamyAdatha vA lobhAtkAmAdvApi parantapa |
brAhmaNasya bhavechChUdrA na tu dRRiShTAntataH smRRitA || 8||

shUdrAM shayanamAropya brAhmaNaH pIDito bhavet |
prAyashchittIyate chApi vidhidRRiShTena hetunA || 9||

tatra jAteShvapatyeShu dviguNaM syAdyudhiShThira |
ataste niyamaM vitte sampravakShyAmi bhArata || 10||

lakShaNyo govRRiSho yAnaM yatpradhAnatamaM bhavet |
brAhmaNyAstaddharetputra ekA.nshaM vai piturdhanAt || 11||

sheShaM tu dashadhA kAryaM brAhmaNasvaM yudhiShThira |
tatra tenaiva hartavyAshchatvAroM.ashAH piturdhanAt || 12||

kShatriyAyAstu yaH putro brAhmaNaH so.apyasa.nshayaH |
sa tu mAtRRivisheSheNa trIna.nshAnhartumarhati || 13||

varNe tRRitIye jAtastu vaishyAyAM brAhmaNAdapi |
dvira.nshastena hartavyo brAhmaNasvAdyudhiShThira || 14||

shUdrAyAM brAhmaNAjjAto nityAdeyadhanaH smRRitaH |
alpaM vApi pradAtavyaM shUdrAputrAya bhArata || 15||

dashadhA pravibhaktasya dhanasyaiSha bhavetkramaH |
savarNAsu tu jAtAnAM samAnbhAgAnprakalpayet || 16||

abrAhmaNaM tu manyante shUdrAputramanaipuNAt |
triShu varNeShu jAto hi brAhmaNAdbrAhmaNo bhavet || 17||

smRRitA varNAshcha chatvAraH pa~nchamo nAdhigamyate |
harettu dashamaM bhAgaM shUdrAputraH piturdhanAt || 18||

tattu dattaM haretpitrA nAdattaM hartumarhati |
avashyaM hi dhanaM deyaM shUdrAputrAya bhArata || 19||

AnRRisha.nsyaM paro dharma iti tasmai pradIyate |
yatra tatra samutpanno guNAyaivopakalpate || 20||

yadi vApyekaputraH syAdaputro yadi vA bhavet |
nAdhikaM dashamAddadyAchChUdrAputrAya bhArata || 21||

traivArShikAdyadA bhaktAdadhikaM syAddvijasya tu |
yajeta tena dravyeNa na vRRithA sAdhayeddhanam || 22||

trisAhasraparo dAyaH striyo deyo dhanasya vai |
tachcha bhartrA dhanaM dattaM nAdattaM bhoktumarhati || 23||

strINAM tu patidAyAdyamupabhogaphalaM smRRitam |
nApahAraM striyaH kuryuH pativittAtkatha~nchana || 24||

striyAstu yadbhavedvittaM pitrA dattaM yudhiShThira |
brAhmaNyAstaddharetkanyA yathA putrastathA hi sA || 25||

sA hi putrasamA rAjanvihitA kurunandana || 25||

evametatsamuddiShTaM dharmeShu bharatarShabha |
etaddharmamanusmRRitya na vRRithA sAdhayeddhanam || 26||

yudhiShThira uvAcha||

shUdrAyAM brAhmaNAjjAto yadyadeyadhanaH smRRitaH |
kena prativisheSheNa dashamo.apyasya dIyate || 27||

brAhmaNyAM brAhmaNAjjAto brAhmaNaH syAnna sa.nshayaH |
kShatriyAyAM tathaiva syAdvaishyAyAmapi chaiva hi || 28||

kasmAtte viShamaM bhAgaM bhajerannRRipasattama |
yadA sarve trayo varNAstvayoktA brAhmaNA iti || 29||

bhIShma uvAcha||

dArA ityuchyate loke nAmnaikena parantapa |
proktena chaikanAmnAyaM visheShaH sumahAnbhavet || 30||

tisraH kRRitvA puro bhAryAH pashchAdvindeta brAhmaNIm |
sA jyeShThA sA cha pUjyA syAtsA cha tAbhyo garIyasI || 31||

snAnaM prasAdhanaM bharturdantadhAvanama~njanam |
havyaM kavyaM cha yachchAnyaddharmayuktaM bhavedgRRihe || 32||

na tasyAM jAtu tiShThantyAmanyA tatkartumarhati |
brAhmaNI tveva tatkuryAdbrAhmaNasya yudhiShThira || 33||

annaM pAnaM cha mAlyaM cha vAsA.nsyAbharaNAni cha |
brAhmaNyai tAni deyAni bhartuH sA hi garIyasI || 34||

manunAbhihitaM shAstraM yachchApi kurunandana |
tatrApyeSha mahArAja dRRiShTo dharmaH sanAtanaH || 35||

atha chedanyathA kuryAdyadi kAmAdyudhiShThira |
yathA brAhmaNachaNDAlaH pUrvadRRiShTastathaiva saH || 36||

brAhmaNyAH sadRRishaH putraH kShatriyAyAshcha yo bhavet |
rAjanvisheSho nAstyatra varNayorubhayorapi || 37||

na tu jAtyA samA loke brAhmaNyAH kShatriyA bhavet |
brAhmaNyAH prathamaH putro bhUyAnsyAdrAjasattama || 38||

bhUyo.api bhUyasA hAryaM pitRRivittAdyudhiShThira || 38||

yathA na sadRRishI jAtu brAhmaNyAH kShatriyA bhavet |
kShatriyAyAstathA vaishyA na jAtu sadRRishI bhavet || 39||

shrIshcha rAjyaM cha koshashcha kShatriyANAM yudhiShThira |
vihitaM dRRishyate rAjansAgarAntA cha medinI || 40||

kShatriyo hi svadharmeNa shriyaM prApnoti bhUyasIm |
rAjA daNDadharo rAjanrakShA nAnyatra kShatriyAt || 41||

brAhmaNA hi mahAbhAgA devAnAmapi devatAH |
teShu rAjA pravarteta pUjayA vidhipUrvakam || 42||

praNItamRRiShibhirj~nAtvA dharmaM shAshvatamavyayam |
lupyamAnAH svadharmeNa kShatriyo rakShati prajAH || 43||

dasyubhirhriyamANaM cha dhanaM dArAshcha sarvashaH |
sarveShAmeva varNAnAM trAtA bhavati pArthivaH || 44||

bhUyAnsyAtkShatriyAputro vaishyAputrAnna sa.nshayaH |
bhUyastenApi hartavyaM pitRRivittAdyudhiShThira || 45||

yudhiShThira uvAcha||

uktaM te vidhivadrAjanbrAhmaNasve pitAmaha |
itareShAM tu varNAnAM kathaM viniyamo bhavet || 46||

bhIShma uvAcha||

kShatriyasyApi bhArye dve vihite kurunandana |
tRRitIyA cha bhavechChUdrA na tu dRRiShTAntataH smRRitA || 47||

eSha eva kramo hi syAtkShatriyANAM yudhiShThira |
aShTadhA tu bhavetkAryaM kShatriyasvaM yudhiShThira || 48||

kShatriyAyA haretputrashchaturoM.ashAnpiturdhanAt |
yuddhAvahArikaM yachcha pituH syAtsa harechcha tat || 49||

vaishyAputrastu bhAgA.nstrInshUdrAputrastathAShTamam |
so.api dattaM haretpitrA nAdattaM hartumarhati || 50||

ekaiva hi bhavedbhAryA vaishyasya kurunandana |
dvitIyA vA bhavechChUdrA na tu dRRiShTAntataH smRRitA || 51||

vaishyasya vartamAnasya vaishyAyAM bharatarShabha |
shUdrAyAM chaiva kaunteya tayorviniyamaH smRRitaH || 52||

pa~nchadhA tu bhavetkAryaM vaishyasvaM bharatarShabha |
tayorapatye vakShyAmi vibhAgaM cha janAdhipa || 53||

vaishyAputreNa hartavyAshchatvAroM.ashAH piturdhanAt |
pa~nchamastu bhavedbhAgaH shUdrAputrAya bhArata || 54||

so.api dattaM haretpitrA nAdattaM hartumarhati |
tribhirvarNaistathA jAtaH shUdro deyadhano bhavet || 55||

shUdrasya syAtsavarNaiva bhAryA nAnyA katha~nchana |
shUdrasya samabhAgaH syAdyadi putrashataM bhavet || 56||

jAtAnAM samavarNAsu putrANAmavisheShataH |
sarveShAmeva varNAnAM samabhAgo dhane smRRitaH || 57||

jyeShThasya bhAgo jyeShThaH syAdekA.nsho yaH pradhAnataH |
eSha dAyavidhiH pArtha pUrvamuktaH svayambhuvA || 58||

samavarNAsu jAtAnAM visheSho.astyaparo nRRipa |
vivAhavaisheShyakRRitaH pUrvaH pUrvo vishiShyate || 59||

harejjyeShThaH pradhAnA.nshamekaM tulyAsuteShvapi |
madhyamo madhyamaM chaiva kanIyA.nstu kanIyasam || 60||

evaM jAtiShu sarvAsu savarNAH shreShThatAM gatAH |
maharShirapi chaitadvai mArIchaH kAshyapo.abravIt || 61||

\hrule

\medskip
              varNasa.nkaraH
                  48
\medskip

yudhiShThira uvAcha||

arthAshrayAdvA kAmAdvA varNAnAM vApyanishchayAt |
aj~nAnAdvApi varNAnAM jAyate varNasa~NkaraH || 1||

teShAmetena vidhinA jAtAnAM varNasa~Nkare |
ko dharmaH kAni karmANi tanme brUhi pitAmaha || 2||

bhIShma uvAcha||

chAturvarNyasya karmANi chAturvarNyaM cha kevalam |
asRRijatsa ha yaj~nArthe pUrvameva prajApatiH || 3||

bhAryAshchatasro viprasya dvayorAtmAsya jAyate |
AnupUrvyAddvayorhInau mAtRRijAtyau prasUyataH || 4||

paraM shavAdbrAhmaNasyaiSha putraH  shUdrAputraM pArashavaM tamAhuH |
shushrUShakaH svasya kulasya sa syA tsvaM chAritraM nityamatho na jahyAt || 5||

sarvAnupAyAnapi sampradhArya  samuddharetsvasya kulasya tantum |
jyeShTho yavIyAnapi yo dvijasya  shushrUShavAndAnaparAyaNaH syAt || 6||

tisraH kShatriyasambandhAddvayorAtmAsya jAyate |
hInavarNastRRitIyAyAM shUdra ugra iti smRRitaH || 7||

dve chApi bhArye vaishyasya dvayorAtmAsya jAyate |
shUdrA shUdrasya chApyekA shUdrameva prajAyate || 8||

ato vishiShTastvadhamo gurudArapradharShakaH |
bAhyaM varNaM janayati chAturvarNyavigarhitam || 9||

ayAjyaM kShatriyo vrAtyaM sUtaM stomakriyAparam |
vaishyo vaidehakaM chApi maudgalyamapavarjitam || 10||

shUdrashchaNDAlamatyugraM vadhyaghnaM bAhyavAsinam |
brAhmaNyAM samprajAyanta ityete kulapA.nsanAH || 11||

ete matimatAM shreShTha varNasa~NkarajAH prabho || 11||

bandI tu jAyate vaishyAnmAgadho vAkyajIvanaH |
shUdrAnniShAdo matsyaghnaH kShatriyAyAM vyatikramAt || 12||

shUdrAdAyogavashchApi vaishyAyAM grAmadharmiNaH |
brAhmaNairapratigrAhyastakShA sa vanajIvanaH || 13||

ete.api sadRRishaM varNaM janayanti svayoniShu |
mAtRRijAtyAM prasUyante pravarA hInayoniShu || 14||

yathA chaturShu varNeShu dvayorAtmAsya jAyate |
AnantaryAttu jAyante tathA bAhyAH pradhAnataH || 15||

te chApi sadRRishaM varNaM janayanti svayoniShu |
parasparasya vartanto janayanti vigarhitAn || 16||

yathA cha shUdro brAhmaNyAM jantuM bAhyaM prasUyate |
evaM bAhyatarAdbAhyashchAturvarNyAtprasUyate || 17||

pratilomaM tu vartanto bAhyAdbAhyataraM punaH |
hInA hInAtprasUyante varNAH pa~nchadashaiva te || 18||

agamyAgamanAchchaiva vartate varNasa~NkaraH |
vrAtyAnAmatra jAyante sairandhrA mAgadheShu cha || 19||

prasAdhanopachAraj~namadAsaM dAsajIvanam || 19||

atashchAyogavaM sUte vAgurAvanajIvanam |
maireyakaM cha vaidehaH samprasUte.atha mAdhukam || 20||

niShAdo mudgaraM sUte dAshaM nAvopajIvinam |
mRRitapaM chApi chaNDAlaH shvapAkamatikutsitam || 21||

chaturo mAgadhI sUte krUrAnmAyopajIvinaH |
mA.nsasvAdukaraM sUdaM saugandhamiti sa~nj~nitam || 22||

vaidehakAchcha pApiShThaM krUraM bhAryopajIvinam |
niShAdAnmadranAbhaM cha kharayAnaprayAyinam || 23||

chaNDAlAtpulkasaM chApi kharAshvagajabhojinam |
mRRitachelapratichChannaM bhinnabhAjanabhojinam || 24||

AyogavIShu jAyante hInavarNAsu te trayaH |
kShudro vaidehakAdandhro bahirgrAmapratishrayaH || 25||

kArAvaro niShAdyAM tu charmakArAtprajAyate |
chaNDAlAtpANDusaupAkastvaksAravyavahAravAn || 26||

AhiNDiko niShAdena vaidehyAM samprajAyate |
chaNDAlena tu saupAko maudgalyasamavRRittimAn || 27||

niShAdI chApi chaNDAlAtputramantAvasAyinam |
shmashAnagocharaM sUte bAhyairapi bahiShkRRitam || 28||

ityetAH sa~Nkare jAtyaH pitRRimAtRRivyatikramAt |
prachChannA vA prakAshA vA veditavyAH svakarmabhiH || 29||

chaturNAmeva varNAnAM dharmo nAnyasya vidyate |
varNAnAM dharmahIneShu sa~nj~nA nAstIha kasyachit || 30||

yadRRichChayopasampannairyaj~nasAdhubahiShkRRitaiH |
bAhyA bAhyaistu jAyante yathAvRRitti yathAshrayam || 31||

chatuShpathashmashAnAni shailA.nshchAnyAnvanaspatIn |
yu~njante chApyala~NkArA.nstathopakaraNAni cha || 32||

gobrAhmaNArthe sAhAyyaM kurvANA vai na sa.nshayaH |
AnRRisha.nsyamanukroshaH satyavAkyamatha kShamA || 33||

svasharIraiH paritrANaM bAhyAnAM siddhikArakam |
manujavyAghra bhavati tatra me nAsti sa.nshayaH || 34||

yathopadeshaM parikIrtitAsu  naraH prajAyeta vichArya buddhimAn |
vihInayonirhi suto.avasAdaye ttitIrShamANaM salile yathopalam || 35||

avidvA.nsamalaM loke vidvA.nsamapi vA punaH |
nayante hyutpathaM nAryaH kAmakrodhavashAnugam || 36||

svabhAvashchaiva nArINAM narANAmiha dUShaNam |
ityarthaM na prasajjante pramadAsu vipashchitaH || 37||

yudhiShThira uvAcha||

varNApetamavij~nAtaM naraM kaluShayonijam |
AryarUpamivAnAryaM kathaM vidyAmahe nRRipa || 38||

bhIShma uvAcha||

yonisa~NkaluShe jAtaM nAnAchArasamAhitam |
karmabhiH sajjanAchIrNairvij~neyA yonishuddhatA || 39||

anAryatvamanAchAraH krUratvaM niShkriyAtmatA |
puruShaM vya~njayantIha loke kaluShayonijam || 40||

pitryaM vA bhajate shIlaM mAtRRijaM vA tathobhayam |
na katha~nchana sa~NkIrNaH prakRRitiM svAM niyachChati || 41||

yathaiva sadRRisho rUpe mAtApitrorhi jAyate |
vyAghrashchitraistathA yoniM puruShaH svAM niyachChati || 42||

kulasrotasi sa~nChanne yasya syAdyonisa~NkaraH |
sa.nshrayatyeva tachChIlaM naro.alpamapi vA bahu || 43||

AryarUpasamAchAraM charantaM kRRitake pathi |
svavarNamanyavarNaM vA svashIlaM shAsti nishchaye || 44||

nAnAvRRitteShu bhUteShu nAnAkarmarateShu cha |
janmavRRittasamaM loke sushliShTaM na virajyate || 45||

sharIramiha sattvena narasya parikRRiShyate |
jyeShThamadhyAvaraM sattvaM tulyasattvaM pramodate || 46||

jyAyA.nsamapi shIlena vihInaM naiva pUjayet |
api shUdraM tu sadvRRittaM dharmaj~namabhipUjayet || 47||

AtmAnamAkhyAti hi karmabhirnaraH  svashIlachAritrakRRitaiH shubhAshubhaiH |
pranaShTamapyAtmakulaM tathA naraH  punaH prakAshaM kurute svakarmabhiH || 48||

yoniShvetAsu sarvAsu sa~NkIrNAsvitarAsu cha |
yatrAtmAnaM na janayedbudhastAH parivarjayet || 49||

\hrule

\medskip
              putrapraNidhiH
                  49
\medskip

yudhiShThira uvAcha||

brUhi putrAnkurushreShTha varNAnAM tvaM pRRithakpRRithak |
kIdRRishyAM kIdRRishAshchApi putrAH kasya cha ke cha te || 1||

vipravAdAH subahushaH shrUyante putrakAritAH |
atra no muhyatAM rAjansa.nshayaM Chettumarhasi || 2||

bhIShma uvAcha||

AtmA putrastu vij~neyastasyAnantarajashcha yaH |
niyuktajashcha vij~neyaH sutaH prasRRitajastathA || 3||

patitasya cha bhAryAyAM bhartrA susamavetayA |
tathA dattakRRitau putrAvadhyUDhashcha tathAparaH || 4||

ShaDapadhva.nsajAshchApi kAnInApasadAstathA |
ityete te samAkhyAtAstAnvijAnIhi bhArata || 5||

yudhiShThira uvAcha||

ShaDapadhva.nsajAH ke syuH ke vApyapasadAstathA |
etatsarvaM yathAtattvaM vyAkhyAtuM me tvamarhasi || 6||

bhIShma uvAcha||

triShu varNeShu ye putrA brAhmaNasya yudhiShThira |
varNayoshcha dvayoH syAtAM yau rAjanyasya bhArata || 7||

eko dvivarNa evAtha tathAtraivopalakShitaH |
ShaDapadhva.nsajAste hi tathaivApasadA~nshRRiNu || 8||

chaNDAlo vrAtyavenau cha brAhmaNyAM kShatriyAsu cha |
vaishyAyAM chaiva shUdrasya lakShyante.apasadAstrayaH || 9||

mAgadho vAmakashchaiva dvau vaishyasyopalakShitau |
brAhmaNyAM kShatriyAyAM cha kShatriyasyaika eva tu || 10||

brAhmaNyAM lakShyate sUta ityete.apasadAH smRRitAH |
putrareto na shakyaM hi mithyA kartuM narAdhipa || 11||

yudhiShThira uvAcha||

kShetrajaM kechidevAhuH sutaM kechittu shukrajam |
tulyAvetau sutau kasya tanme brUhi pitAmaha || 12||

bhIShma uvAcha||

retajo vA bhavetputrastyakto vA kShetrajo bhavet |
adhyUDhaH samayaM bhittvetyetadeva nibodha me || 13||

yudhiShThira uvAcha||

retojaM vidma vai putraM kShetrajasyAgamaH katham |
adhyUDhaM vidma vai putraM hitvA cha samayaM katham || 14||

bhIShma uvAcha||

AtmajaM putramutpAdya yastyajetkAraNAntare |
na tatra kAraNaM retaH sa kShetrasvAmino bhavet || 15||

putrakAmo hi putrArthe yAM vRRiNIte vishAM pate |
tatra kShetraM pramANaM syAnna vai tatrAtmajaH sutaH || 16||

anyatra kShetrajaH putro lakShyate bharatarShabha |
na hyAtmA shakyate hantuM dRRiShTAntopagato hyasau || 17||

kashchichcha kRRitakaH putraH sa~NgrahAdeva lakShyate |
na tatra retaH kShetraM vA pramANaM syAdyudhiShThira || 18||

yudhiShThira uvAcha||

kIdRRishaH kRRitakaH putraH sa~NgrahAdeva lakShyate |
shukraM kShetraM pramANaM vA yatra lakShyeta bhArata || 19||

bhIShma uvAcha||

mAtApitRRibhyAM santyaktaM pathi yaM tu pralakShayet |
na chAsya mAtApitarau j~nAyete sa hi kRRitrimaH || 20||

asvAmikasya svAmitvaM yasminsampratilakShayet |
savarNastaM cha poSheta savarNastasya jAyate || 21||

yudhiShThira uvAcha||

kathamasya prayoktavyaH sa.nskAraH kasya vA katham |
deyA kanyA kathaM cheti tanme brUhi pitAmaha || 22||

bhIShma uvAcha||

Atmavattasya kurvIta sa.nskAraM svAmivattathA || 23||
tyakto mAtApitRRibhyAM yaH savarNaM pratipadyate |
tadgotravarNatastasya kuryAtsa.nskAramachyuta || 24||

atha deyA tu kanyA syAttadvarNena yudhiShThira |
sa.nskartuM mAtRRigotraM cha mAtRRivarNavinishchaye || 25||

kAnInAdhyUDhajau chApi vij~neyau putrakilbiShau |
tAvapi svAviva sutau sa.nskAryAviti nishchayaH || 26||

kShetrajo vApyapasado ye.adhyUDhAsteShu chApyatha |
Atmavadvai prayu~njIransa.nskAraM brAhmaNAdayaH || 27||

dharmashAstreShu varNAnAM nishchayo.ayaM pradRRishyate |
etatte sarvamAkhyAtaM kiM bhUyaH shrotumichChasi || 28||

\hrule

\medskip
              chyavanopAkhyAnam.h
                  50
\medskip

yudhiShThira uvAcha||

darshane kIdRRishaH snehaH sa.nvAse cha pitAmaha |
mahAbhAgyaM gavAM chaiva tanme brUhi pitAmaha || 1||

bhIShma uvAcha||

hanta te kathayiShyAmi purAvRRittaM mahAdyute |
nahuShasya cha sa.nvAdaM maharSheshchyavanasya cha || 2||

purA maharShishchyavano bhArgavo bharatarShabha |
udavAsakRRitArambho babhUva sumahAvrataH || 3||

nihatya mAnaM krodhaM cha praharShaM shokameva cha |
varShANi dvAdasha munirjalavAse dhRRitavrataH || 4||

AdadhatsarvabhUteShu visrambhaM paramaM shubham |
jalechareShu sattveShu shItarashmiriva prabhuH || 5||

sthANubhUtaH shuchirbhUtvA daivatebhyaH praNamya cha |
ga~NgAyamunayormadhye jalaM sampravivesha ha || 6||

ga~NgAyamunayorvegaM subhImaM bhImaniHsvanam |
pratijagrAha shirasA vAtavegasamaM jave || 7||

ga~NgA cha yamunA chaiva saritashchAnugAstayoH |
pradakShiNamRRiShiM chakrurna chainaM paryapIDayan || 8||

antarjale sa suShvApa kAShThabhUto mahAmuniH |
tatashchordhvasthito dhImAnabhavadbharatarShabha || 9||

jalaukasAM sa sattvAnAM babhUva priyadarshanaH |
upAjighranta cha tadA matsyAstaM hRRiShTamAnasAH || 10||

tatra tasyAsataH kAlaH samatIto.abhavanmahAn || 10||

tataH kadAchitsamaye kasmi.nshchinmatsyajIvinaH |
taM deshaM samupAjagmurjAlahastA mahAdyute || 11||

niShAdA bahavastatra matsyoddharaNanishchitAH |
vyAyatA balinaH shUrAH salileShvanivartinaH || 12||

abhyAyayushcha taM deshaM nishchitA jAlakarmaNi || 12||

jAlaM cha yojayAmAsurvisheSheNa janAdhipa |
matsyodakaM samAsAdya tadA bharatasattama || 13||

tataste bahubhiryogaiH kaivartA matsyakA~NkShiNaH |
ga~NgAyamunayorvAri jAlairabhyakira.nstataH || 14||

jAlaM suvitataM teShAM navasUtrakRRitaM tathA |
vistArAyAmasampannaM yattatra salile kShamam || 15||

tataste sumahachchaiva balavachcha suvartitam |
prakIrya sarvataH sarve jAlaM chakRRiShire tadA || 16||

abhItarUpAH saMhRRiShTAste.anyonyavashavartinaH |
babandhustatra matsyA.nshcha tathAnyA~njalachAriNaH || 17||

tathA matsyaiH parivRRitaM chyavanaM bhRRigunandanam |
AkarShanta mahArAja jAlenAtha yadRRichChayA || 18||

nadIshaivaladigdhA~NgaM harishmashrujaTAdharam |
lagnaiH sha~NkhagaNairgAtraiH koShThaishchitrairivAvRRitam || 19||

taM jAlenoddhRRitaM dRRiShTvA te tadA vedapAragam |
sarve prA~njalayo dAshAH shirobhiH prApatanbhuvi || 20||

parikhedaparitrAsAjjAlasyAkarShaNena cha |
matsyA babhUvurvyApannAH sthalasa~NkarShaNena cha || 21||

sa munistattadA dRRiShTvA matsyAnAM kadanaM kRRitam |
babhUva kRRipayAviShTo niHshvasa.nshcha punaH punaH || 22||

niShAdA UchuH||

aj~nAnAdyatkRRitaM pApaM prasAdaM tatra naH kuru |
karavAma priyaM kiM te tanno brUhi mahAmune || 23||

bhIShma uvAcha||

ityukto matsyamadhyasthashchyavano vAkyamabravIt |
yo me.adya paramaH kAmastaM shRRiNudhvaM samAhitAH || 24||

prANotsargaM vikrayaM vA matsyairyAsyAmyahaM saha |
sa.nvAsAnnotsahe tyaktuM salilAdhyuShitAnimAn || 25||

ityuktAste niShAdAstu subhRRishaM bhayakampitAH |
sarve viShaNNavadanA nahuShAya nyavedayan || 26||

\hrule

\medskip
              chyavananahuShasa.nvAdaH
                  51
\medskip

bhIShma uvAcha||

nahuShastu tataH shrutvA chyavanaM taM tathAgatam |
tvaritaH prayayau tatra sahAmAtyapurohitaH || 1||

shauchaM kRRitvA yathAnyAyaM prA~njaliH prayato nRRipaH |
AtmAnamAchachakShe cha chyavanAya mahAtmane || 2||

archayAmAsa taM chApi tasya rAj~naH purohitaH |
satyavrataM mahAbhAgaM devakalpaM vishAM pate || 3||

nahuSha uvAcha||

karavANi priyaM kiM te tanme vyAkhyAtumarhasi |
sarvaM kartAsmi bhagavanyadyapi syAtsuduShkaram || 4||

chyavana uvAcha||

shrameNa mahatA yuktAH kaivartA matsyajIvinaH |
mama mUlyaM prayachChaibhyo matsyAnAM vikrayaiH saha || 5||

nahuSha uvAcha||

sahasraM dIyatAM mUlyaM niShAdebhyaH purohita |
niShkrayArthaM bhagavato yathAha bhRRigunandanaH || 6||

chyavana uvAcha||

sahasraM nAhamarhAmi kiM vA tvaM manyase nRRipa |
sadRRishaM dIyatAM mUlyaM svabuddhyA nishchayaM kuru || 7||

nahuSha uvAcha||

sahasrANAM shataM kShipraM niShAdebhyaH pradIyatAm |
syAdetattu bhavenmUlyaM kiM vAnyanmanyate bhavAn || 8||

chyavana uvAcha||

nAhaM shatasahasreNa nimeyaH pArthivarShabha |
dIyatAM sadRRishaM mUlyamamAtyaiH saha chintaya || 9||

nahuSha uvAcha||

koTiH pradIyatAM mUlyaM niShAdebhyaH purohita |
yadetadapi naupamyamato bhUyaH pradIyatAm || 10||

chyavana uvAcha||

rAjannArhAmyahaM koTiM bhUyo vApi mahAdyute |
sadRRishaM dIyatAM mUlyaM brAhmaNaiH saha chintaya || 11||

nahuSha uvAcha||

ardharAjyaM samagraM vA niShAdebhyaH pradIyatAm |
etanmUlyamahaM manye kiM vAnyanmanyase dvija || 12||

chyavana uvAcha||

ardharAjyaM samagraM vA nAhamarhAmi pArthiva |
sadRRishaM dIyatAM mUlyamRRiShibhiH saha chintyatAm || 13||

bhIShma uvAcha||

maharShervachanaM shrutvA nahuSho duHkhakarshitaH |
sa chintayAmAsa tadA sahAmAtyapurohitaH || 14||

tatra tvanyo vanacharaH kashchinmUlaphalAshanaH |
nahuShasya samIpastho gavijAto.abhavanmuniH || 15||

sa samAbhAShya rAjAnamabravIddvijasattamaH |
toShayiShyAmyahaM vipraM yathA tuShTo bhaviShyati || 16||

nAhaM mithyAvacho brUyAM svaireShvapi kuto.anyathA |
bhavato yadahaM brUyAM tatkAryamavisha~NkayA || 17||

nahuSha uvAcha||

bravItu bhagavAnmUlyaM maharSheH sadRRishaM bhRRigoH |
paritrAyasva mAmasmAdviShayaM cha kulaM cha me || 18||

hanyAddhi bhagavAnkruddhastrailokyamapi kevalam |
kiM punarmAM tapohInaM bAhuvIryaparAyaNam || 19||

agAdhe.ambhasi magnasya sAmAtyasya sahartvijaH |
plavo bhava maharShe tvaM kuru mUlyavinishchayam || 20||

bhIShma uvAcha||

nahuShasya vachaH shrutvA gavijAtaH pratApavAn |
uvAcha harShayansarvAnamAtyAnpArthivaM cha tam || 21||

anargheyA mahArAja dvijA varNamahattamAH |
gAvashcha pRRithivIpAla gaurmUlyaM parikalpyatAm || 22||

nahuShastu tataH shrutvA maharShervachanaM nRRipa |
harSheNa mahatA yuktaH sahAmAtyapurohitaH || 23||

abhigamya bhRRigoH putraM chyavanaM sa.nshitavratam |
idaM provAcha nRRipate vAchA santarpayanniva || 24||

uttiShThottiShTha viprarShe gavA krIto.asi bhArgava |
etanmUlyamahaM manye tava dharmabhRRitAM vara || 25||

chyavana uvAcha||

uttiShThAmyeSha rAjendra samyakkrIto.asmi te.anagha |
gobhistulyaM na pashyAmi dhanaM ki~nchidihAchyuta || 26||

kIrtanaM shravaNaM dAnaM darshanaM chApi pArthiva |
gavAM prashasyate vIra sarvapApaharaM shivam || 27||

gAvo lakShmyAH sadA mUlaM goShu pApmA na vidyate |
annameva sadA gAvo devAnAM paramaM haviH || 28||

svAhAkAravaShaTkArau goShu nityaM pratiShThitau |
gAvo yaj~napraNetryo vai tathA yaj~nasya tA mukham || 29||

amRRitaM hyakShayaM divyaM kSharanti cha vahanti cha |
amRRitAyatanaM chaitAH sarvalokanamaskRRitAH || 30||

tejasA vapuShA chaiva gAvo vahnisamA bhuvi |
gAvo hi sumahattejaH prANinAM cha sukhapradAH || 31||

niviShTaM gokulaM yatra shvAsaM mu~nchati nirbhayam |
virAjayati taM deshaM pApmAnaM chApakarShati || 32||

gAvaH svargasya sopAnaM gAvaH svarge.api pUjitAH |
gAvaH kAmadughA devyo nAnyatki~nchitparaM smRRitam || 33||

ityetadgoShu me proktaM mAhAtmyaM pArthivarShabha |
guNaikadeshavachanaM shakyaM pArAyaNaM na tu || 34||

niShAdA UchuH||

darshanaM kathanaM chaiva sahAsmAbhiH kRRitaM mune |
satAM saptapadaM mitraM prasAdaM naH kuru prabho || 35||

havIMShi sarvANi yathA hyupabhu~Nkte hutAshanaH |
evaM tvamapi dharmAtmanpuruShAgniH pratApavAn || 36||

prasAdayAmahe vidvanbhavantaM praNatA vayam |
anugrahArthamasmAkamiyaM gauH pratigRRihyatAm || 37||

chyavana uvAcha||

kRRipaNasya cha yachchakShurmunerAshIviShasya cha |
naraM samUlaM dahati kakShamagniriva jvalan || 38||

pratigRRihNAmi vo dhenuM kaivartA muktakilbiShAH |
divaM gachChata vai kShipraM matsyairjAloddhRRitaiH saha || 39||

bhIShma uvAcha||

tatastasya prasAdAtte maharSherbhAvitAtmanaH |
niShAdAstena vAkyena saha matsyairdivaM yayuH || 40||

tataH sa rAjA nahuSho vismitaH prekShya dhIvarAn |
ArohamANA.nstridivaM matsyA.nshcha bharatarShabha || 41||

tatastau gavijashchaiva chyavanashcha bhRRigUdvahaH |
varAbhyAmanurUpAbhyAM ChandayAmAsaturnRRipam || 42||

tato rAjA mahAvIryo nahuShaH pRRithivIpatiH |
paramityabravItprItastadA bharatasattama || 43||

tato jagrAha dharme sa sthitimindranibho nRRipaH |
tatheti choditaH prItastAvRRiShI pratyapUjayat || 44||

samAptadIkShashchyavanastato.agachChatsvamAshramam |
gavijashcha mahAtejAH svamAshramapadaM yayau || 45||

niShAdAshcha divaM jagmuste cha matsyA janAdhipa |
nahuSho.api varaM labdhvA pravivesha puraM svakam || 46||

etatte kathitaM tAta yanmAM tvaM paripRRichChasi |
darshane yAdRRishaH snehaH sa.nvAse cha yudhiShThira || 47||

mahAbhAgyaM gavAM chaiva tathA dharmavinishchayam |
kiM bhUyaH kathyatAM vIra kiM te hRRidi vivakShitam || 48||

\hrule

\medskip
              chyavanakushikasa.nvAdaH 
                  52
\medskip

yudhiShThira uvAcha||

sa.nshayo me mahAprAj~na sumahAnsAgaropamaH |
tanme shRRiNu mahAbAho shrutvA chAkhyAtumarhasi || 1||

kautUhalaM me sumahajjAmadagnyaM prati prabho |
rAmaM dharmabhRRitAM shreShThaM tanme vyAkhyAtumarhasi || 2||

kathameSha samutpanno rAmaH satyaparAkramaH |
kathaM brahmarShiva.nshe cha kShatradharmA vyajAyata || 3||

tadasya sambhavaM rAjannikhilenAnukIrtaya |
kaushikAchcha kathaM va.nshAtkShatrAdvai brAhmaNo.abhavat || 4||

aho prabhAvaH sumahAnAsIdvai sumahAtmanoH |
rAmasya cha naravyAghra vishvAmitrasya chaiva ha || 5||

kathaM putrAnatikramya teShAM naptRRiShvathAbhavat |
eSha doShaH sutAnhitvA tanme vyAkhyAtumarhasi || 6||

bhIShma uvAcha||

atrApyudAharantImamitihAsaM purAtanam |
chyavanasya cha sa.nvAdaM kushikasya cha bhArata || 7||

etaM doShaM purA dRRiShTvA bhArgavashchyavanastadA |
AgAminaM mahAbuddhiH svava.nshe munipu~NgavaH || 8||

sa~nchintya manasA sarvaM guNadoShabalAbalam |
dagdhukAmaH kulaM sarvaM kushikAnAM tapodhanaH || 9||

chyavanastamanuprApya kushikaM vAkyamabravIt |
vastumichChA samutpannA tvayA saha mamAnagha || 10||

kushika uvAcha||

bhagavansahadharmo.ayaM paNDitairiha dhAryate |
pradAnakAle kanyAnAmuchyate cha sadA budhaiH || 11||

yattu tAvadatikrAntaM dharmadvAraM tapodhana |
tatkAryaM prakariShyAmi tadanuj~nAtumarhasi || 12||

bhIShma uvAcha||

athAsanamupAdAya chyavanasya mahAmuneH |
kushiko bhAryayA sArdhamAjagAma yato muniH || 13||

pragRRihya rAjA bhRRi~NgAraM pAdyamasmai nyavedayat |
kArayAmAsa sarvAshcha kriyAstasya mahAtmanaH || 14||

tataH sa rAjA chyavanaM madhuparkaM yathAvidhi |
pratyagrAhayadavyagro mahAtmA niyatavrataH || 15||

satkRRitya sa tathA vipramidaM vachanamabravIt |
bhagavanparavantau svo brUhi kiM karavAvahe || 16||

yadi rAjyaM yadi dhanaM yadi gAH sa.nshitavrata |
yaj~nadAnAni cha tathA brUhi sarvaM dadAmi te || 17||

idaM gRRihamidaM rAjyamidaM dharmAsanaM cha te |
rAjA tvamasi shAdhyurvIM bhRRityo.ahaM paravA.nstvayi || 18||

evamukte tato vAkye chyavano bhArgavastadA |
kushikaM pratyuvAchedaM mudA paramayA yutaH || 19||

na rAjyaM kAmaye rAjanna dhanaM na cha yoShitaH |
na cha gA na cha te deshAnna yaj~nA~nshrUyatAmidam || 20||

niyamaM ka~nchidArapsye yuvayoryadi rochate |
paricharyo.asmi yattAbhyAM yuvAbhyAmavisha~NkayA || 21||

evamukte tadA tena dampatI tau jaharShatuH |
pratyabrUtAM cha tamRRiShimevamastviti bhArata || 22||

atha taM kushiko hRRiShTaH prAveshayadanuttamam |
gRRihoddeshaM tatastatra darshanIyamadarshayat || 23||

iyaM shayyA bhagavato yathAkAmamihoShyatAm |
prayatiShyAvahe prItimAhartuM te tapodhana || 24||

atha sUryo.atichakrAma teShAM sa.nvadatAM tathA |
atharShishchodayAmAsa pAnamannaM tathaiva cha || 25||

tamapRRichChattato rAjA kushikaH praNatastadA |
kimannajAtamiShTaM te kimupasthApayAmyaham || 26||

tataH sa parayA prItyA pratyuvAcha janAdhipam |
aupapattikamAhAraM prayachChasveti bhArata || 27||

tadvachaH pUjayitvA tu tathetyAha sa pArthivaH |
yathopapannaM chAhAraM tasmai prAdAjjanAdhipaH || 28||

tataH sa bhagavAnbhuktvA dampatI prAha dharmavit |
svaptumichChAmyahaM nidrA bAdhate mAmiti prabho || 29||

tataH shayyAgRRihaM prApya bhagavAnRRiShisattamaH |
sa.nvivesha narendrastu sapatnIkaH sthito.abhavat || 30||

na prabodhyo.asmi sa.nsupta ityuvAchAtha bhArgavaH |
sa.nvAhitavyau pAdau me jAgartavyaM cha vAM nishi || 31||

avisha~Nkashcha kushikastathetyAha sa dharmavit |
na prabodhayatAM taM cha tau tadA rajanIkShaye || 32||

yathAdeshaM maharShestu shushrUShAparamau tadA |
babhUvaturmahArAja prayatAvatha dampatI || 33||

tataH sa bhagavAnvipraH samAdishya narAdhipam |
suShvApaikena pArshvena divasAnekavi.nshatim || 34||

sa tu rAjA nirAhAraH sabhAryaH kurunandana |
paryupAsata taM hRRiShTashchyavanArAdhane rataH || 35||

bhArgavastu samuttasthau svayameva tapodhanaH |
aki~nchiduktvA tu gRRihAnnishchakrAma mahAtapAH || 36||

tamanvagachChatAM tau tu kShudhitau shramakarshitau |
bhAryApatI munishreShTho na cha tAvavalokayat || 37||

tayostu prekShatoreva bhArgavANAM kulodvahaH |
antarhito.abhUdrAjendra tato rAjApatatkShitau || 38||

sa muhUrtaM samAshvasya saha devyA mahAdyutiH |
punaranveShaNe yatnamakarotparamaM tadA || 39||

\hrule

\medskip
                  53
\medskip

yudhiShThira uvAcha||

tasminnantarhite vipre rAjA kimakarottadA |
bhAryA chAsya mahAbhAgA tanme brUhi pitAmaha || 1||

bhIShma uvAcha||

adRRiShTvA sa mahIpAlastamRRiShiM saha bhAryayA |
parishrAnto nivavRRite vrIDito naShTachetanaH || 2||

sa pravishya purIM dIno nAbhyabhAShata ki~nchana |
tadeva chintayAmAsa chyavanasya vicheShTitam || 3||

atha shUnyena manasA pravivesha gRRihaM nRRipaH |
dadarsha shayane tasmi~nshayAnaM bhRRigunandanam || 4||

vismitau tau tu dRRiShTvA taM tadAshcharyaM vichintya cha |
darshanAttasya cha munervishrAntau sambabhUvatuH || 5||

yathAsthAnaM tu tau sthitvA bhUyastaM sa.nvavAhatuH |
athApareNa pArshvena suShvApa sa mahAmuniH || 6||

tenaiva cha sa kAlena pratyabudhyata vIryavAn |
na cha tau chakratuH ki~nchidvikAraM bhayasha~Nkitau || 7||

pratibuddhastu sa munistau provAcha vishAM pate |
tailAbhya~Ngo dIyatAM me snAsye.ahamiti bhArata || 8||

tatheti tau pratishrutya kShudhitau shramakarshitau |
shatapAkena tailena mahArheNopatasthatuH || 9||

tataH sukhAsInamRRiShiM vAgyatau sa.nvavAhatuH |
na cha paryAptamityAha bhArgavaH sumahAtapAH || 10||

yadA tau nirvikArau tu lakShayAmAsa bhArgavaH |
tata utthAya sahasA snAnashAlAM vivesha ha || 11||

kL^iptameva tu tatrAsItsnAnIyaM pArthivochitam || 11||

asatkRRitya tu tatsarvaM tatraivAntaradhIyata |
sa muniH punarevAtha nRRipateH pashyatastadA || 12||

nAsUyAM chakratustau cha dampatI bharatarShabha || 12||

atha snAtaH sa bhagavAnsiMhAsanagataH prabhuH |
darshayAmAsa kushikaM sabhAryaM bhRRigunandanaH || 13||

saMhRRiShTavadano rAjA sabhAryaH kushiko munim |
siddhamannamiti prahvo nirvikAro nyavedayat || 14||

AnIyatAmiti munistaM chovAcha narAdhipam |
rAjA cha samupAjahre tadannaM saha bhAryayA || 15||

mA.nsaprakArAnvividhA~nshAkAni vividhAni cha |
vesavAravikArA.nshcha pAnakAni laghUni cha || 16||

rasAlApUpakA.nshchitrAnmodakAnatha ShADavAn |
rasAnnAnAprakArA.nshcha vanyaM cha munibhojanam || 17||

phalAni cha vichitrANi tathA bhojyAni bhUrishaH |
badare~NgudakAshmaryabhallAtakavaTAni cha || 18||

gRRihasthAnAM cha yadbhojyaM yachchApi vanavAsinAm |
sarvamAhArayAmAsa rAjA shApabhayAnmuneH || 19||

atha sarvamupanyastamagratashchyavanasya tat |
tataH sarvaM samAnIya tachcha shayyAsanaM muniH || 20||

vastraiH shubhairavachChAdya bhojanopaskaraiH saha |
sarvamAdIpayAmAsa chyavano bhRRigunandanaH || 21||

na cha tau chakratuH kopaM dampatI sumahAvratau |
tayoH samprekShatoreva punarantarhito.abhavat || 22||

tatraiva cha sa rAjarShistasthau tAM rajanIM tadA |
sabhAryo vAgyataH shrImAnna cha taM kopa Avishat || 23||

nityaM sa.nskRRitamannaM tu vividhaM rAjaveshmani |
shayanAni cha mukhyAni pariShekAshcha puShkalAH || 24||

vastraM cha vividhAkAramabhavatsamupArjitam |
na shashAka tato draShTumantaraM chyavanastadA || 25||

punareva cha viprarShiH provAcha kushikaM nRRipam |
sabhAryo mAM rathenAshu vaha yatra bravImyaham || 26||

tatheti cha prAha nRRipo nirvisha~Nkastapodhanam |
krIDAratho.astu bhagavannuta sA~NgrAmiko rathaH || 27||

ityuktaH sa munistena rAj~nA hRRiShTena tadvachaH |
chyavanaH pratyuvAchedaM hRRiShTaH parapura~njayam || 28||

sajjIkuru rathaM kShipraM yaste sA~NgrAmiko mataH |
sAyudhaH sapatAkashcha sashaktiH kaNayaShTimAn || 29||

ki~NkiNIshatanirghoSho yuktastomarakalpanaiH |
gadAkhaDganibaddhashcha parameShushatAnvitaH || 30||

tataH sa taM tathetyuktvA kalpayitvA mahAratham |
bhAryAM vAme dhuri tadA chAtmAnaM dakShiNe tathA || 31||

tridaMShTraM vajrasUchyagraM pratodaM tatra chAdadhat |
sarvametattato dattvA nRRipo vAkyamathAbravIt || 32||

bhagavankva ratho yAtu bravItu bhRRigunandanaH |
yatra vakShyasi viprarShe tatra yAsyati te rathaH || 33||

evamuktastu bhagavAnpratyuvAchAtha taM nRRipam |
itaHprabhRRiti yAtavyaM padakaM padakaM shanaiH || 34||

shramo mama yathA na syAttathA me ChandachAriNau |
sukhaM chaivAsmi voDhavyo janaH sarvashcha pashyatu || 35||

notsAryaH pathikaH kashchittebhyo dAsyAmyahaM vasu |
brAhmaNebhyashcha ye kAmAnarthayiShyanti mAM pathi || 36||

sarvaM dAsyAmyasheSheNa dhanaM ratnAni chaiva hi |
kriyatAM nikhilenaitanmA vichAraya pArthiva || 37||

tasya tadvachanaM shrutvA rAjA bhRRityAnathAbravIt |
yadyadbrUyAnmunistattatsarvaM deyamasha~NkitaiH || 38||

tato ratnAnyanekAni striyo yugyamajAvikam |
kRRitAkRRitaM cha kanakaM gajendrAshchAchalopamAH || 39||

anvagachChanta tamRRiShiM rAjAmAtyAshcha sarvashaH |
hAhAbhUtaM cha tatsarvamAsInnagaramArtimat || 40||

tau tIkShNAgreNa sahasA pratodena prachoditau |
pRRiShThe viddhau kaTe chaiva nirvikArau tamUhatuH || 41||

vepamAnau virAhArau pa~nchAshadrAtrakarshitau |
katha~nchidUhaturvIrau dampatI taM rathottamam || 42||

bahusho bhRRishaviddhau tau kSharamANau kShatodbhavam |
dadRRishAte mahArAja puShpitAviva ki.nshukau || 43||

tau dRRiShTvA pauravargastu bhRRishaM shokaparAyaNaH |
abhishApabhayAttrasto na cha ki~nchiduvAcha ha || 44||

dvandvashashchAbruvansarve pashyadhvaM tapaso balam |
kruddhA api munishreShThaM vIkShituM naiva shaknumaH || 45||

aho bhagavato vIryaM maharSherbhAvitAtmanaH |
rAj~nashchApi sabhAryasya dhairyaM pashyata yAdRRisham || 46||

shrAntAvapi hi kRRichChreNa rathametaM samUhatuH |
na chaitayorvikAraM vai dadarsha bhRRigunandanaH || 47||

bhIShma uvAcha||

tataH sa nirvikArau tau dRRiShTvA bhRRigukulodvahaH |
vasu vishrANayAmAsa yathA vaishravaNastathA || 48||

tatrApi rAjA prItAtmA yathAj~naptamathAkarot |
tato.asya bhagavAnprIto babhUva munisattamaH || 49||

avatIrya rathashreShThAddampatI tau mumocha ha |
vimochya chaitau vidhivattato vAkyamuvAcha ha || 50||

snigdhagambhIrayA vAchA bhArgavaH suprasannayA |
dadAni vAM varaM shreShThaM tadbrUtAmiti bhArata || 51||

sukumArau cha tau vidvAnkarAbhyAM munisattamaH |
pasparshAmRRitakalpAbhyAM snehAdbharatasattama || 52||

athAbravInnRRipo vAkyaM shramo nAstyAvayoriha |
vishrAntau svaH prabhAvAtte dhyAnenaiveti bhArgava || 53||

atha tau bhagavAnprAha prahRRiShTashchyavanastadA |
na vRRithA vyAhRRitaM pUrvaM yanmayA tadbhaviShyati || 54||

ramaNIyaH samuddesho ga~NgAtIramidaM shubham |
ka~nchitkAlaM vrataparo nivatsyAmIha pArthiva || 55||

gamyatAM svapuraM putra vishrAntaH punareShyasi |
ihasthaM mAM sabhAryastvaM draShTAsi shvo narAdhipa || 56||

na cha manyustvayA kAryaH shreyaste samupasthitam |
yatkA~NkShitaM hRRidisthaM te tatsarvaM sambhaviShyati || 57||

ityevamuktaH kushikaH prahRRiShTenAntarAtmanA |
provAcha munishArdUlamidaM vachanamarthavat || 58||

na me manyurmahAbhAga pUto.asmi bhagava.nstvayA |
sa.nvRRittau yauvanasthau svo vapuShmantau balAnvitau || 59||

pratodena vraNA ye me sabhAryasya kRRitAstvayA |
tAnna pashyAmi gAtreShu svastho.asmi saha bhAryayA || 60||

imAM cha devIM pashyAmi mune divyApsaropamAm |
shriyA paramayA yuktAM yathAdRRiShTAM mayA purA || 61||

tava prasAdAtsa.nvRRittamidaM sarvaM mahAmune |
naitachchitraM tu bhagava.nstvayi satyaparAkrama || 62||

ityuktaH pratyuvAchedaM chyavanaH kushikaM tadA |
AgachChethAH sabhAryashcha tvamiheti narAdhipa || 63||

ityuktaH samanuj~nAto rAjarShirabhivAdya tam |
prayayau vapuShA yukto nagaraM devarAjavat || 64||

tata enamupAjagmuramAtyAH sapurohitAH |
balasthA gaNikAyuktAH sarvAH prakRRitayastathA || 65||

tairvRRitaH kushiko rAjA shriyA paramayA jvalan |
pravivesha puraM hRRiShTaH pUjyamAno.atha bandibhiH || 66||

tataH pravishya nagaraM kRRitvA sarvAhNikakriyAH |
bhuktvA sabhAryo rajanImuvAsa sa mahIpatiH || 67||

tatastu tau navamabhivIkShya yauvanaM  parasparaM vigatajarAvivAmarau |
nanandatuH shayanagatau vapurdharau  shriyA yutau dvijavaradattayA tayA || 68||

sa chApyRRiShirbhRRigukulakIrtivardhana stapodhano vanamabhirAmamRRiddhimat |
manIShayA bahuvidharatnabhUShitaM  sasarja yannAsti shatakratorapi || 69||

\hrule

\medskip
                  54
\medskip

bhIShma uvAcha||

tataH sa rAjA rAtryante pratibuddho mahAmanAH |
kRRitapUrvAhNikaH prAyAtsabhAryastadvanaM prati || 1||

tato dadarsha nRRipatiH prAsAdaM sarvakA~nchanam |
maNistambhasahasrADhyaM gandharvanagaropamam || 2||

tatra divyAnabhiprAyAndadarsha kushikastadA || 2||

parvatAnramyasAnU.nshcha nalinIshcha sapa~NkajAH |
chitrashAlAshcha vividhAstoraNAni cha bhArata || 3||

shAdvalopachitAM bhUmiM tathA kA~nchanakuTTimAm || 3||

sahakArAnpraphullA.nshcha ketakoddAlakAndhavAn |
ashokAnmuchukundA.nshcha phullA.nshchaivAtimuktakAn || 4||

champakA.nstilakAnbhavyAnpanasAnva~njulAnapi |
puShpitAnkarNikArA.nshcha tatra tatra dadarsha ha || 5||

shyAmAM vAraNapuShpIM cha tathAShTApadikAM latAm |
tatra tatra parikL^iptA dadarsha sa mahIpatiH || 6||

vRRikShAnpadmotpaladharAnsarvartukusumA.nstathA |
vimAnachChandakA.nshchApi prAsAdAnpadmasaMnibhAn || 7||

shItalAni cha toyAni kvachiduShNAni bhArata |
AsanAni vichitrANi shayanapravarANi cha || 8||

parya~NkAnsarvasauvarNAnparArdhyAstaraNAstRRitAn |
bhakShyabhojyamanantaM cha tatra tatropakalpitam || 9||

vANIvAdA~nChukA.nshchApi shArikAbhRRi~NgarAjakAn |
kokilA~nChatapatrA.nshcha koyaShTimakakukkuTAn || 10||

mayUrAnkukkuTA.nshchApi putrakA~njIvajIvakAn |
chakorAnvAnarAnha.nsAnsArasA.nshchakrasAhvayAn || 11||

samantataH praNaditAndadarsha sumanoharAn |
kvachidapsarasAM sa~NghAngandharvANAM cha pArthiva || 12||

kAntAbhiraparA.nstatra pariShvaktAndadarsha ha |
na dadarsha cha tAnbhUyo dadarsha cha punarnRRipaH || 13||

gItadhvaniM sumadhuraM tathaivAdhyayanadhvanim |
ha.nsAnsumadhurA.nshchApi tatra shushrAva pArthivaH || 14||

taM dRRiShTvAtyadbhutaM rAjA manasAchintayattadA |
svapno.ayaM chittavibhra.nsha utAho satyameva tu || 15||

aho saha sharIreNa prApto.asmi paramAM gatim |
uttarAnvA kurUnpuNyAnatha vApyamarAvatIm || 16||

kiM tvidaM mahadAshcharyaM sampashyAmItyachintayat |
evaM sa~nchintayanneva dadarsha munipu~Ngavam || 17||

tasminvimAne sauvarNe maNistambhasamAkule |
mahArhe shayane divye shayAnaM bhRRigunandanam || 18||

tamabhyayAtpraharSheNa narendraH saha bhAryayA |
antarhitastato bhUyashchyavanaH shayanaM cha tat || 19||

tato.anyasminvanoddeshe punareva dadarsha tam |
kaushyAM bRRisyAM samAsInaM japamAnaM mahAvratam || 20||

evaM yogabalAdvipro mohayAmAsa pArthivam || 20||

kShaNena tadvanaM chaiva te chaivApsarasAM gaNAH |
gandharvAH pAdapAshchaiva sarvamantaradhIyata || 21||

niHshabdamabhavachchApi ga~NgAkUlaM punarnRRipa |
kushavalmIkabhUyiShThaM babhUva cha yathA purA || 22||

tataH sa rAjA kushikaH sabhAryastena karmaNA |
vismayaM paramaM prAptastaddRRiShTvA mahadadbhutam || 23||

tataH provAcha kushiko bhAryAM harShasamanvitaH |
pashya bhadre yathA bhAvAshchitrA dRRiShTAH sudurlabhAH || 24||

prasAdAdbhRRigumukhyasya kimanyatra tapobalAt |
tapasA tadavApyaM hi yanna shakyaM manorathaiH || 25||

trailokyarAjyAdapi hi tapa eva vishiShyate |
tapasA hi sutaptena krIDatyeSha tapodhanaH || 26||

aho prabhAvo brahmarSheshchyavanasya mahAtmanaH |
ichChanneSha tapovIryAdanyA.NllokAnsRRijedapi || 27||

brAhmaNA eva jAyeranpuNyavAgbuddhikarmaNaH |
utsahediha kartuM hi ko.anyo vai chyavanAdRRite || 28||

brAhmaNyaM durlabhaM loke rAjyaM hi sulabhaM naraiH |
brAhmaNyasya prabhAvAddhi rathe yuktau svadhuryavat || 29||

ityevaM chintayAnaH sa viditashchyavanasya vai |
samprekShyovAcha sa nRRipaM kShipramAgamyatAmiti || 30||

ityuktaH sahabhAryastamabhyagachChanmahAmunim |
shirasA vandanIyaM tamavandata sa pArthivaH || 31||

tasyAshiShaH prayujyAtha sa munistaM narAdhipam |
niShIdetyabravIddhImAnsAntvayanpuruSharShabha || 32||

tataH prakRRitimApanno bhArgavo nRRipate nRRipam |
uvAcha shlakShNayA vAchA tarpayanniva bhArata || 33||

rAjansamyagjitAnIha pa~ncha pa~nchasu yattvayA |
manaHShaShThAnIndriyANi kRRichChrAnmukto.asi tena vai || 34||

samyagArAdhitaH putra tvayAhaM vadatAM vara |
na hi te vRRijinaM ki~nchitsusUkShmamapi vidyate || 35||

anujAnIhi mAM rAjangamiShyAmi yathAgatam |
prIto.asmi tava rAjendra varashcha pratigRRihyatAm || 36||

kushika uvAcha||

agnimadhyagatenedaM bhagavansaMnidhau mayA |
vartitaM bhRRigushArdUla yanna dagdho.asmi tadbahu || 37||

eSha eva varo mukhyaH prApto me bhRRigunandana |
yatprIto.asi samAchArAtkulaM pUtaM mamAnagha || 38||

eSha me.anugraho vipra jIvite cha prayojanam |
etadrAjyaphalaM chaiva tapashchaitatparaM mama || 39||

yadi tu prItimAnvipra mayi tvaM bhRRigunandana |
asti me sa.nshayaH kashchittanme vyAkhyAtumarhasi || 40||

\hrule

\medskip
                  55
\medskip

chyavana uvAcha||

varashcha gRRihyatAM matto yashcha te sa.nshayo hRRidi |
taM cha brUhi narashreShTha sarvaM sampAdayAmi te || 1||

kushika uvAcha||

yadi prIto.asi bhagava.nstato me vada bhArgava |
kAraNaM shrotumichChAmi madgRRihe vAsakAritam || 2||

shayanaM chaikapArshvena divasAnekavi.nshatim |
aki~nchiduktvA gamanaM bahishcha munipu~Ngava || 3||

antardhAnamakasmAchcha punareva cha darshanam |
punashcha shayanaM vipra divasAnekavi.nshatim || 4||

tailAbhyaktasya gamanaM bhojanaM cha gRRihe mama |
samupAnIya vividhaM yaddagdhaM jAtavedasA || 5||

niryANaM cha rathenAshu sahasA yatkRRitaM tvayA || 5||

dhanAnAM cha visargasya vanasyApi cha darshanam |
prAsAdAnAM bahUnAM cha kA~nchanAnAM mahAmune || 6||

maNividrumapAdAnAM parya~NkAnAM cha darshanam |
punashchAdarshanaM tasya shrotumichChAmi kAraNam || 7||

atIva hyatra muhyAmi chintayAno divAnisham |
na chaivAtrAdhigachChAmi sarvasyAsya vinishchayam || 8||

etadichChAmi kArtsnyena satyaM shrotuM tapodhana || 8||

chyavana uvAcha||

shRRiNu sarvamasheSheNa yadidaM yena hetunA |
na hi shakyamanAkhyAtumevaM pRRiShTena pArthiva || 9||

pitAmahasya vadataH purA devasamAgame |
shrutavAnasmi yadrAja.nstanme nigadataH shRRiNu || 10||

brahmakShatravirodhena bhavitA kulasa~NkaraH |
pautraste bhavitA rAja.nstejovIryasamanvitaH || 11||

tataH svakularakShArthamahaM tvA samupAgamam |
chikIrShankushikochChedaM sa.ndidhakShuH kulaM tava || 12||

tato.ahamAgamya purA tvAmavochaM mahIpate |
niyamaM ka~nchidArapsye shushrUShA kriyatAmiti || 13||

na cha te duShkRRitaM ki~nchidahamAsAdayaM gRRihe |
tena jIvasi rAjarShe na bhavethAstato.anyathA || 14||

etAM buddhiM samAsthAya divasAnekavi.nshatim |
supto.asmi yadi mAM kashchidbodhayediti pArthiva || 15||

yadA tvayA sabhAryeNa sa.nsupto na prabodhitaH |
ahaM tadaiva te prIto manasA rAjasattama || 16||

utthAya chAsmi niShkrAnto yadi mAM tvaM mahIpate |
pRRichCheH kva yAsyasItyevaM shapeyaM tvAmiti prabho || 17||

antarhitashchAsmi punaH punareva cha te gRRihe |
yogamAsthAya sa.nviShTo divasAnekavi.nshatim || 18||

kShudhito mAmasUyethAH shramAdveti narAdhipa |
etAM buddhiM samAsthAya karshitau vAM mayA kShudhA || 19||

na cha te.abhUtsusUkShmo.api manyurmanasi pArthiva |
sabhAryasya narashreShTha tena te prItimAnaham || 20||

bhojanaM cha samAnAyya yattadAdIpitaM mayA |
krudhyethA yadi mAtsaryAditi tanmarShitaM cha te || 21||

tato.ahaM rathamAruhya tvAmavochaM narAdhipa |
sabhAryo mAM vahasveti tachcha tvaM kRRitavA.nstathA || 22||

avisha~Nko narapate prIto.ahaM chApi tena te |
dhanotsarge.api cha kRRite na tvAM krodhaH pradharShayat || 23||

tataH prItena te rAjanpunaretatkRRitaM tava |
sabhAryasya vanaM bhUyastadviddhi manujAdhipa || 24||

prItyarthaM tava chaitanme svargasa.ndarshanaM kRRitam |
yatte vane.asminnRRipate dRRiShTaM divyaM nidarshanam || 25||

svargoddeshastvayA rAjansasharIreNa pArthiva |
muhUrtamanubhUto.asau sabhAryeNa nRRipottama || 26||

nidarshanArthaM tapaso dharmasya cha narAdhipa |
tatra yAsItspRRihA rAja.nstachchApi viditaM mama || 27||

brAhmaNyaM kA~NkShase hi tvaM tapashcha pRRithivIpate |
avamanya narendratvaM devendratvaM cha pArthiva || 28||

evametadyathAttha tvaM brAhmaNyaM tAta durlabham |
brAhmaNye sati charShitvamRRiShitve cha tapasvitA || 29||

bhaviShyatyeSha te kAmaH kushikAtkaushiko dvijaH |
tRRitIyaM puruShaM prApya brAhmaNatvaM gamiShyati || 30||

va.nshaste pArthivashreShTha bhRRigUNAmeva tejasA |
pautraste bhavitA vipra tapasvI pAvakadyutiH || 31||

yaH sa devamanuShyANAM bhayamutpAdayiShyati |
trayANAM chaiva lokAnAM satyametadbravImi te || 32||

varaM gRRihANa rAjarShe yaste manasi vartate |
tIrthayAtrAM gamiShyAmi purA kAlo.ativartate || 33||

kushika uvAcha||

eSha eva varo me.adya yattvaM prIto mahAmune |
bhavatvetadyathAttha tvaM tapaH pautre mamAnagha || 34||

brAhmaNyaM me kulasyAstu bhagavanneSha me varaH || 34||

punashchAkhyAtumichChAmi bhagavanvistareNa vai |
kathameShyati vipratvaM kulaM me bhRRigunandana || 35||

kashchAsau bhavitA bandhurmama kashchApi saMmataH || 35||

\hrule

\medskip
                  56
\medskip

chyavana uvAcha||

avashyaM kathanIyaM me tavaitannarapu~Ngava |
yadarthaM tvAhamuchChettuM samprApto manujAdhipa || 1||

bhRRigUNAM kShatriyA yAjyA nityameva janAdhipa |
te cha bhedaM gamiShyanti daivayuktena hetunA || 2||

kShatriyAshcha bhRRigUnsarvAnvadhiShyanti narAdhipa |
A garbhAdanukRRintanto daivadaNDanipIDitAH || 3||

tata utpatsyate.asmAkaM kule gotravivardhanaH |
aurvo nAma mahAtejA jvalanArkasamadyutiH || 4||

sa trailokyavinAshAya kopAgniM janayiShyati |
mahIM saparvatavanAM yaH kariShyati bhasmasAt || 5||

ka~nchitkAlaM tu taM vahniM sa eva shamayiShyati |
samudre vaDavAvaktre prakShipya munisattamaH || 6||

putraM tasya mahAbhAgamRRichIkaM bhRRigunandanam |
sAkShAtkRRitsno dhanurvedaH samupasthAsyate.anagha || 7||

kShatriyANAmabhAvAya daivayuktena hetunA |
sa tu taM pratigRRihyaiva putre sa~NkrAmayiShyati || 8||

jamadagnau mahAbhAge tapasA bhAvitAtmani |
sa chApi bhRRigushArdUlastaM vedaM dhArayiShyati || 9||

kulAttu tava dharmAtmankanyAM so.adhigamiShyati |
udbhAvanArthaM bhavato va.nshasya nRRipasattama || 10||

gAdherduhitaraM prApya pautrIM tava mahAtapAH |
brAhmaNaM kShatradharmANaM rAmamutpAdayiShyati || 11||

kShatriyaM viprakarmANaM bRRihaspatimivaujasA |
vishvAmitraM tava kule gAdheH putraM sudhArmikam || 12||

tapasA mahatA yuktaM pradAsyati mahAdyute || 12||

striyau tu kAraNaM tatra parivarte bhaviShyataH |
pitAmahaniyogAdvai nAnyathaitadbhaviShyati || 13||

tRRitIye puruShe tubhyaM brAhmaNatvamupaiShyati |
bhavitA tvaM cha sambandhI bhRRigUNAM bhAvitAtmanAm || 14||

bhIShma uvAcha||

kushikastu munervAkyaM chyavanasya mahAtmanaH |
shrutvA hRRiShTo.abhavadrAjA vAkyaM chedamuvAcha ha || 15||

evamastviti dharmAtmA tadA bharatasattama || 15||

chyavanastu mahAtejAH punareva narAdhipam |
varArthaM chodayAmAsa tamuvAcha sa pArthivaH || 16||

bADhamevaM grahIShyAmi kAmaM tvatto mahAmune |
brahmabhUtaM kulaM me.astu dharme chAsya mano bhavet || 17||

evamuktastathetyevaM pratyuktvA chyavano muniH |
abhyanuj~nAya nRRipatiM tIrthayAtrAM yayau tadA || 18||

etatte kathitaM sarvamasheSheNa mayA nRRipa |
bhRRigUNAM kushikAnAM cha prati sambandhakAraNam || 19||

yathoktaM muninA chApi tathA tadabhavannRRipa |
janma rAmasya cha munervishvAmitrasya chaiva ha || 20||

\hrule

\medskip
              yamaniyamaphalAni
                  57
\medskip

yudhiShThira uvAcha||

muhyAmIva nishamyAdya chintayAnaH punaH punaH |
hInAM pArthivasa~NghAtaiH shrImadbhiH pRRithivImimAm || 1||

prApya rAjyAni shatasho mahIM jitvApi bhArata |
koTishaH puruShAnhatvA paritapye pitAmaha || 2||

kA nu tAsAM varastrINAmavasthAdya bhaviShyati |
yA hInAH patibhiH putrairmAtulairbhrAtRRibhistathA || 3||

vayaM hi tAngurUnhatvA j~nAtI.nshcha suhRRido.api cha |
avAkShIrShAH patiShyAmo narake nAtra sa.nshayaH || 4||

sharIraM yoktumichChAmi tapasogreNa bhArata |
upadiShTamihechChAmi tattvato.ahaM vishAM pate || 5||

vaishampAyana uvAcha||

yudhiShThirasya tadvAkyaM shrutvA bhIShmo mahAmanAH |
parIkShya nipuNaM buddhyA yudhiShThiramabhAShata || 6||

rahasyamadbhutaM chaiva shRRiNu vakShyAmi yattvayi |
yA gatiH prApyate yena pretyabhAveShu bhArata || 7||

tapasA prApyate svargastapasA prApyate yashaH |
AyuHprakarSho bhogAshcha labhyante tapasA vibho || 8||

j~nAnaM vij~nAnamArogyaM rUpaM sampattathaiva cha |
saubhAgyaM chaiva tapasA prApyate bharatarShabha || 9||

dhanaM prApnoti tapasA maunaM j~nAnaM prayachChati |
upabhogA.nstu dAnena brahmacharyeNa jIvitam || 10||

ahi.nsAyAH phalaM rUpaM dIkShAyA janma vai kule |
phalamUlAshinAM rAjyaM svargaH parNAshinAM bhavet || 11||

payobhakSho divaM yAti snAnena draviNAdhikaH |
gurushushrUShayA vidyA nityashrAddhena santatiH || 12||

gavADhyaH shAkadIkShAbhiH svargamAhustRRiNAshanAt |
striyastriShavaNasnAnAdvAyuM pItvA kratuM labhet || 13||

nityasnAyI bhaveddakShaH sandhye tu dve japandvijaH |
maruM sAdhayato rAjyaM nAkapRRiShThamanAshake || 14||

sthaNDile shayamAnAnAM gRRihANi shayanAni cha |
chIravalkalavAsobhirvAsA.nsyAbharaNAni cha || 15||

shayyAsanAni yAnAni yogayukte tapodhane |
agnipraveshe niyataM brahmaloko vidhIyate || 16||

rasAnAM pratisaMhArAtsaubhAgyamiha vindati |
AmiShapratisaMhArAtprajAsyAyuShmatI bhavet || 17||

udavAsaM vasedyastu sa narAdhipatirbhavet |
satyavAdI narashreShTha daivataiH saha modate || 18||

kIrtirbhavati dAnena tathArogyamahi.nsayA |
dvijashushrUShayA rAjyaM dvijatvaM vApi puShkalam || 19||

pAnIyasya pradAnena kIrtirbhavati shAshvatI |
annapAnapradAnena tRRipyate kAmabhogataH || 20||

sAntvadaH sarvabhUtAnAM sarvashokairvimuchyate |
devashushrUShayA rAjyaM divyaM rUpaM niyachChati || 21||

dIpAlokapradAnena chakShuShmAnbhavate naraH |
prekShaNIyapradAnena smRRitiM medhAM cha vindati || 22||

gandhamAlyanivRRittyA tu kIrtirbhavati puShkalA |
keshashmashrUndhArayatAmagryA bhavati santatiH || 23||

upavAsaM cha dIkShAM cha abhiShekaM cha pArthiva |
kRRitvA dvAdasha varShANi vIrasthAnAdvishiShyate || 24||

dAsIdAsamala~NkArAnkShetrANi cha gRRihANi cha |
brahmadeyAM sutAM dattvA prApnoti manujarShabha || 25||

kratubhishchopavAsaishcha tridivaM yAti bhArata |
labhate cha chiraM sthAnaM balipuShpaprado naraH || 26||

suvarNashRRi~Ngaistu vibhUShitAnAM  gavAM sahasrasya naraH pradAtA |
prApnoti puNyaM divi devaloka mityevamAhurmunidevasa~NghAH || 27||

prayachChate yaH kapilAM sachailAM  kA.nsyopadohAM kanakAgrashRRi~NgIm |
taistairguNaiH kAmadughAsya bhUtvA  naraM pradAtAramupaiti sA gauH || 28||

yAvanti lomAni bhavanti dhenvA stAvatphalaM prApnute gopradAtA |
putrA.nshcha pautrA.nshcha kulaM cha sarva mAsaptamaM tArayate paratra || 29||

sadakShiNAM kA~nchanachArushRRi~NgIM  kA.nsyopadohAM draviNottarIyAm |
dhenuM tilAnAM dadato dvijAya  lokA vasUnAM sulabhA bhavanti || 30||

svakarmabhirmAnavaM saMnibaddhaM  tIvrAndhakAre narake patantam |
mahArNave nauriva vAyuyuktA  dAnaM gavAM tArayate paratra || 31||

yo brahmadeyAM tu dadAti kanyAM  bhUmipradAnaM cha karoti vipre |
dadAti chAnnaM vidhivachcha yashcha  sa lokamApnoti pura.ndarasya || 32||

naiveshikaM sarvaguNopapannaM  dadAti vai yastu naro dvijAya |
svAdhyAyachAritraguNAnvitAya  tasyApi lokAH kuruShUttareShu || 33||

dhuryapradAnena gavAM tathAshvai rlokAnavApnoti naro vasUnAm |
svargAya chAhurhi hiraNyadAnaM  tato vishiShTaM kanakapradAnam || 34||

ChatrapradAnena gRRihaM variShThaM  yAnaM tathopAnahasampradAne |
vastrapradAnena phalaM surUpaM  gandhapradAne surabhirnaraH syAt || 35||

puShpopagaM vAtha phalopagaM vA  yaH pAdapaM sparshayate dvijAya |
sa strIsamRRiddhaM bahuratnapUrNaM  labhatyayatnopagataM gRRihaM vai || 36||

bhakShAnnapAnIyarasapradAtA  sarvAnavApnoti rasAnprakAmam |
pratishrayAchChAdanasampradAtA  prApnoti tAneva na sa.nshayo.atra || 37||

sragdhUpagandhAnyanulepanAni  snAnAni mAlyAni cha mAnavo yaH |
dadyAddvijebhyaH sa bhavedaroga stathAbhirUpashcha narendraloke || 38||

bIjairashUnyaM shayanairupetaM  dadyAdgRRihaM yaH puruSho dvijAya |
puNyAbhirAmaM bahuratnapUrNaM  labhatyadhiShThAnavaraM sa rAjan || 39||

sugandhachitrAstaraNopapannaM  dadyAnnaro yaH shayanaM dvijAya |
rUpAnvitAM pakShavatIM manoj~nAM  bhAryAmayatnopagatAM labhetsaH || 40||

pitAmahasyAnucharo vIrashAyI bhavennaraH |
nAdhikaM vidyate tasmAdityAhuH paramarShayaH || 41||

vaishampAyana uvAcha||

tasya tadvachanaM shrutvA prItAtmA kurunandanaH |
nAshrame.arochayadvAsaM vIramArgAbhikA~NkShayA || 42||

tato yudhiShThiraH prAha pANDavAnbharatarShabha |
pitAmahasya yadvAkyaM tadvo rochatviti prabhuH || 43||

tatastu pANDavAH sarve draupadI cha yashasvinI |
yudhiShThirasya tadvAkyaM bADhamityabhyapUjayan || 44||

\hrule

\medskip
              brAhmaNaprasha.nsA
                  58
\medskip

yudhiShThira uvAcha||

yAnImAni bahirvedyAM dAnAni parichakShate |
tebhyo vishiShTaM kiM dAnaM mataM te kurupu~Ngava || 1||

kautUhalaM hi paramaM tatra me vartate prabho |
dAtAraM dattamanveti yaddAnaM tatprachakShva me || 2||

bhIShma uvAcha||

abhayaM sarvabhUtebhyo vyasane chApyanugraham |
yachchAbhilaShitaM dadyAttRRiShitAyAbhiyAchate || 3||

dattaM manyeta yaddattvA taddAnaM shreShThamuchyate |
dattaM dAtAramanveti yaddAnaM bharatarShabha || 4||

hiraNyadAnaM godAnaM pRRithivIdAnameva cha |
etAni vai pavitrANi tArayantyapi duShkRRitam || 5||

etAni puruShavyAghra sAdhubhyo dehi nityadA |
dAnAni hi naraM pApAnmokShayanti na sa.nshayaH || 6||

yadyadiShTatamaM loke yachchAsya dayitaM gRRihe |
tattadguNavate deyaM tadevAkShayamichChatA || 7||

priyANi labhate loke priyadaH priyakRRittathA |
priyo bhavati bhUtAnAmiha chaiva paratra cha || 8||

yAchamAnamabhImAnAdAshAvantamaki~nchanam |
yo nArchati yathAshakti sa nRRisha.nso yudhiShThira || 9||

amitramapi cheddInaM sharaNaiShiNamAgatam |
vyasane yo.anugRRihNAti sa vai puruShasattamaH || 10||

kRRishAya hrImate tAta vRRittikShINAya sIdate |
apahanyAtkShudhaM yastu na tena puruShaH samaH || 11||

hriyA tu niyatAnsAdhUnputradAraishcha karshitAn |
ayAchamAnAnkaunteya sarvopAyairnimantraya || 12||

AshiShaM ye na deveShu na martyeShu cha kurvate |
arhanto nityasattvasthA yathAlabdhopajIvinaH || 13||

AshIviShasamebhyashcha tebhyo rakShasva bhArata |
tAnyuktairupajij~nAsya tathA dvijavarottamAn || 14||

kRRitairAvasathairnityaM sapreShyaiH saparichChadaiH |
nimantrayethAH kauravya sarvakAmasukhAvahaiH || 15||

yadi te pratigRRihNIyuH shraddhApUtaM yudhiShThira |
kAryamityeva manvAnA dhArmikAH puNyakarmiNaH || 16||

vidyAsnAtA vratasnAtA ye vyapAshrityajIvinaH |
gUDhasvAdhyAyatapaso brAhmaNAH sa.nshitavratAH || 17||

teShu shuddheShu dAnteShu svadAranirateShu cha |
yatkariShyasi kalyANaM tattvA lokeShu dhAsyati || 18||

yathAgnihotraM suhutaM sAyaM prAtardvijAtinA |
tathA bhavati dattaM vai dvijebhyo.atha kRRitAtmanA || 19||

eSha te vitato yaj~naH shraddhApUtaH sadakShiNaH |
vishiShTaH sarvayaj~nebhyo dadatastAta vartatAm || 20||

nivApo dAnasadRRishastAdRRisheShu yudhiShThira |
nivapanpUjaya.nshchaiva teShvAnRRiNyaM nigachChati || 21||

ya eva no na kupyanti na lubhyanti tRRiNeShvapi |
ta eva naH pUjyatamA ye chAnye priyavAdinaH || 22||

ye no na bahu manyante na pravartanti chApare |
putravatparipAlyAste namastebhyastathAbhayam || 23||

RRitvikpurohitAchAryA mRRidubrahmadharA hi te |
kShatreNApi hi sa.nsRRiShTaM tejaH shAmyati vai dvije || 24||

asti me balavAnasmi rAjAsmIti yudhiShThira |
brAhmaNAnmA sma paryashnIrvAsobhirashanena cha || 25||

yachChobhArthaM balArthaM vA vittamasti tavAnagha |
tena te brAhmaNAH pUjyAH svadharmamanutiShThatA || 26||

namaskAryAstvayA viprA vartamAnA yathAtatham |
yathAsukhaM yathotsAhaM lalantu tvayi putravat || 27||

ko hyanyaH suprasAdAnAM suhRRidAmalpatoShiNAm |
vRRittimarhatyupakSheptuM tvadanyaH kurusattama || 28||

yathA patyAshrayo dharmaH strINAM loke sanAtanaH |
sa devaH sA gatirnAnyA tathAsmAkaM dvijAtayaH || 29||

yadi no brAhmaNAstAta santyajeyurapUjitAH |
pashyanto dAruNaM karma satataM kShatriye sthitam || 30||

avedAnAmakIrtInAmalokAnAmayajvanAm |
ko.asmAkaM jIvitenArthastaddhi no brAhmaNAshrayam || 31||

atra te vartayiShyAmi yathA dharmaH sanAtanaH |
rAjanyo brAhmaNaM rAjanpurA parichachAra ha || 32||

vaishyo rAjanyamityeva shUdro vaishyamiti shrutiH || 32||

dUrAchChUdreNopacharyo brAhmaNo.agniriva jvalan |
sa.nsparshaparicharyastu vaishyena kShatriyeNa cha || 33||

mRRidubhAvAnsatyashIlAnsatyadharmAnupAlakAn |
AshIviShAniva kruddhA.nstAnupAcharata dvijAn || 34||

apareShAM pareShAM cha parebhyashchaiva ye pare |
kShatriyANAM pratapatAM tejasA cha balena cha || 35||

brAhmaNeShveva shAmyanti tejA.nsi cha tapA.nsi cha || 35||

na me pitA priyataro na tvaM tAta tathA priyaH |
na me pituH pitA rAjanna chAtmA na cha jIvitam || 36||

tvattashcha me priyataraH pRRithivyAM nAsti kashchana |
tvatto.api me priyatarA brAhmaNA bharatarShabha || 37||

bravImi satyametachcha yathAhaM pANDunandana |
tena satyena gachCheyaM lokAnyatra sa shantanuH || 38||

pashyeyaM cha satAM lokA~nChuchInbrahmapuraskRRitAn |
tatra me tAta gantavyamahnAya cha chirAya cha || 39||

so.ahametAdRRishA.NllokAndRRiShTvA bharatasattama |
yanme kRRitaM brAhmaNeShu na tapye tena pArthiva || 40||

\hrule

\medskip
              atithiyaj~naH
                  59
\medskip

yudhiShThira uvAcha||

yau tu syAtAM charaNenopapannau  yau vidyayA sadRRishau janmanA cha |
tAbhyAM dAnaM katarasmai vishiShTa mayAchamAnAya cha yAchate cha || 1||

bhIShma uvAcha||

shreyo vai yAchataH pArtha dattamAhurayAchate |
arhattamo vai dhRRitimAnkRRipaNAdadhRRitAtmanaH || 2||

kShatriyo rakShaNadhRRitirbrAhmaNo.anarthanAdhRRitiH |
brAhmaNo dhRRitimAnvidvAndevAnprINAti tuShTimAn || 3||

yAch~nAmAhuranIshasya abhihAraM cha bhArata |
udvejayati yAchanhi sadA bhUtAni dasyuvat || 4||

mriyate yAchamAno vai tamanu mriyate dadat |
dadatsa~njIvayatyenamAtmAnaM cha yudhiShThira || 5||

AnRRisha.nsyaM paro dharmo yAchate yatpradIyate |
ayAchataH sIdamAnAnsarvopAyairnimantraya || 6||

yadi vai tAdRRishA rAShTre vaseyuste dvijottamAH |
bhasmachChannAnivAgnI.nstAnbudhyethAstvaM prayatnataH || 7||

tapasA dIpyamAnAste daheyuH pRRithivImapi |
pUjyA hi j~nAnavij~nAnatapoyogasamanvitAH || 8||

tebhyaH pUjAM prayu~njIthA brAhmaNebhyaH parantapa |
dadadbahuvidhAndAyAnupachChandAnayAchatAm || 9||

yadagnihotre suhute sAyamprAtarbhavetphalam |
vidyAvedavratavati taddAnaphalamuchyate || 10||

vidyAvedavratasnAtAnavyapAshrayajIvinaH |
gUDhasvAdhyAyatapaso brAhmaNAnsa.nshitavratAn || 11||

kRRitairAvasathairhRRidyaiH sapreShyaiH saparichChadaiH |
nimantrayethAH kaunteya kAmaishchAnyairdvijottamAn || 12||

api te pratigRRihNIyuH shraddhApUtaM yudhiShThira |
kAryamityeva manvAnA dharmaj~nAH sUkShmadarshinaH || 13||

api te brAhmaNA bhuktvA gatAH soddharaNAngRRihAn |
yeShAM dArAH pratIkShante parjanyamiva karShakAH || 14||

annAni prAtaHsavane niyatA brahmachAriNaH |
brAhmaNAstAta bhu~njAnAstretAgnInprINayantu te || 15||

mAdhya.ndinaM te savanaM dadatastAta vartatAm |
gA hiraNyAni vAsA.nsi tenendraH prIyatAM tava || 16||

tRRitIyaM savanaM tatte vaishvadevaM yudhiShThira |
yaddevebhyaH pitRRibhyashcha viprebhyashcha prayachChasi || 17||

ahi.nsA sarvabhUtebhyaH sa.nvibhAgashcha sarvashaH |
damastyAgo dhRRitiH satyaM bhavatvavabhRRithAya te || 18||

eSha te vitato yaj~naH shraddhApUtaH sadakShiNaH |
vishiShTaH sarvayaj~nebhyo nityaM tAta pravartatAm || 19||

\hrule

\medskip
              kShatriyadharmAH
                  60
\medskip

yudhiShThira uvAcha||

dAnaM yaj~nakriyA cheha kiM svitpretya mahAphalam |
kasya jyAyaH phalaM proktaM kIdRRishebhyaH kathaM kadA || 1||

etadichChAmi vij~nAtuM yAthAtathyena bhArata |
vidva~njij~nAsamAnAya dAnadharmAnprachakShva me || 2||

antarvedyAM cha yaddattaM shraddhayA chAnRRisha.nsyataH |
kiM svinniHshreyasaM tAta tanme brUhi pitAmaha || 3||

bhIShma uvAcha||

raudraM karma kShatriyasya satataM tAta vartate |
tasya vaitAnikaM karma dAnaM chaiveha pAvanam || 4||

na tu pApakRRitAM rAj~nAM pratigRRihNanti sAdhavaH |
etasmAtkAraNAdyaj~nairyajedrAjAptadakShiNaiH || 5||

atha chetpratigRRihNIyurdadyAdaharaharnRRipaH |
shraddhAmAsthAya paramAM pAvanaM hyetaduttamam || 6||

brAhmaNA.nstarpayeddravyaistato yaj~ne yatavrataH |
maitrAnsAdhUnvedavidaH shIlavRRittataponvitAn || 7||

yatte tena kariShyanti kRRitaM tena bhaviShyati |
yaj~nAnsAdhaya sAdhubhyaH svAdvannAndakShiNAvataH || 8||

iShTaM dattaM cha manyethA AtmAnaM dAnakarmaNA |
pUjayethA yAyajUkA.nstavApya.nsho bhavedyathA || 9||

prajAvato bharethAshcha brAhmaNAnbahubhAriNaH |
prajAvA.nstena bhavati yathA janayitA tathA || 10||

yAvato vai sAdhudharmAnsantaH sa.nvartayantyuta |
sarve te chApi bhartavyA narA ye bahubhAriNaH || 11||

samRRiddhaH samprayachChasva brAhmaNebhyo yudhiShThira |
dhenUranaDuho.annAni chChatraM vAsA.nsyupAnahau || 12||

AjyAni yajamAnebhyastathAnnAdyAni bhArata |
ashvavanti cha yAnAni veshmAni shayanAni cha || 13||

ete deyA vyuShTimanto laghUpAyAshcha bhArata |
ajugupsA.nshcha vij~nAya brAhmaNAnvRRittikarshitAn || 14||

upachChannaM prakAshaM vA vRRittyA tAnpratipAdaya |
rAjasUyAshvamedhAbhyAM shreyastatkShatriyAnprati || 15||

evaM pApairvimuktastvaM pUtaH svargamavApsyasi |
sra.nsayitvA punaH koshaM yadrAShTraM pAlayiShyasi || 16||

tatashcha brahmabhUyastvamavApsyasi dhanAni cha |
Atmanashcha pareShAM cha vRRittiM sa.nrakSha bhArata || 17||

putravachchApi bhRRityAnsvAnprajAshcha paripAlaya |
yogakShemashcha te nityaM brAhmaNeShvastu bhArata || 18||

arakShitAraM hartAraM viloptAramadAyakam |
taM sma rAjakaliM hanyuH prajAH sambhUya nirghRRiNam || 19||

ahaM vo rakShitetyuktvA yo na rakShati bhUmipaH |
sa saMhatya nihantavyaH shveva sonmAda AturaH || 20||

pApaM kurvanti yatki~nchitprajA rAj~nA hyarakShitAH |
chaturthaM tasya pApasya rAjA bhArata vindati || 21||

apyAhuH sarvameveti bhUyo.ardhamiti nishchayaH |
chaturthaM matamasmAkaM manoH shrutvAnushAsanam || 22||

shubhaM vA yatprakurvanti prajA rAj~nA surakShitAH |
chaturthaM tasya puNyasya rAjA chApnoti bhArata || 23||

jIvantaM tvAnujIvantu prajAH sarvA yudhiShThira |
parjanyamiva bhUtAni mahAdrumamiva dvijAH || 24||

kuberamiva rakShA.nsi shatakratumivAmarAH |
j~nAtayastvAnujIvantu suhRRidashcha parantapa || 25||

\hrule

\medskip
              bhUmidAnaprasha.nsA
                  61
\medskip

yudhiShThira uvAcha||

idaM deyamidaM deyamitIyaM shrutichodanA |
bahudeyAshcha rAjAnaH kiM sviddeyamanuttamam || 1||

bhIShma uvAcha||

ati dAnAni sarvANi pRRithivIdAnamuchyate |
achalA hyakShayA bhUmirdogdhrI kAmAnanuttamAn || 2||

dogdhrI vAsA.nsi ratnAni pashUnvrIhiyavA.nstathA |
bhUmidaH sarvabhUteShu shAshvatIredhate samAH || 3||

yAvadbhUmerAyuriha tAvadbhUmida edhate |
na bhUmidAnAdastIha paraM ki~nchidyudhiShThira || 4||

apyalpaM pradaduH pUrve pRRithivyA iti naH shrutam |
bhUmimete daduH sarve ye bhUmiM bhu~njate janAH || 5||

svakarmaivopajIvanti narA iha paratra cha |
bhUmirbhUtirmahAdevI dAtAraM kurute priyam || 6||

ya etAM dakShiNAM dadyAdakShayAM pRRithivIpatiH |
punarnaratvaM samprApya bhavetsa pRRithivIpatiH || 7||

yathA dAnaM tathA bhoga iti dharmeShu nishchayaH |
sa~NgrAme vA tanuM jahyAddadyAdvA pRRithivImimAm || 8||

ityetAM kShatrabandhUnAM vadanti paramAshiSham |
punAti dattA pRRithivI dAtAramiti shushruma || 9||

api pApasamAchAraM brahmaghnamapi vAnRRitam |
saiva pApaM pAvayati saiva pApAtpramochayet || 10||

api pApakRRitAM rAj~nAM pratigRRihNanti sAdhavaH |
pRRithivIM nAnyadichChanti pAvanaM jananI yathA || 11||

nAmAsyAH priyadatteti guhyaM devyAH sanAtanam |
dAnaM vApyatha vA j~nAnaM nAmno.asyAH paramaM priyam || 12||

tasmAtprApyaiva pRRithivIM dadyAdviprAya pArthivaH || 12||

nAbhUmipatinA bhUmiradhiShTheyA katha~nchana |
na vA pAtreNa vA gUhedantardhAnena vA charet || 13||

ye chAnye bhUmimichCheyuH kuryurevamasa.nshayam || 13||

yaH sAdhorbhUmimAdatte na bhUmiM vindate tu saH |
bhUmiM tu dattvA sAdhubhyo vindate bhUmimeva hi || 14||

pretyeha cha sa dharmAtmA samprApnoti mahadyashaH || 14||

yasya viprAnushAsanti sAdhorbhUmiM sadaiva hi |
na tasya shatravo rAjanprashAsanti vasundharAm || 15||

yatki~nchitpuruShaH pApaM kurute vRRittikarshitaH |
api gocharmamAtreNa bhUmidAnena pUyate || 16||

ye.api sa~NkIrNakarmANo rAjAno raudrakarmiNaH |
tebhyaH pavitramAkhyeyaM bhUmidAnamanuttamam || 17||

alpAntaramidaM shashvatpurANA menire janAH |
yo yajedashvamedhena dadyAdvA sAdhave mahIm || 18||

api chetsukRRitaM kRRitvA sha~Nkerannapi paNDitAH |
ashakyamekamevaitadbhUmidAnamanuttamam || 19||

suvarNaM rajataM vastraM maNimuktAvasUni cha |
sarvametanmahAprAj~na dadAti vasudhAM dadat || 20||

tapo yaj~naH shrutaM shIlamalobhaH satyasandhatA |
gurudaivatapUjA cha nAtivartanti bhUmidam || 21||

bharturniHshreyase yuktAstyaktAtmAno raNe hatAH |
brahmalokagatAH siddhA nAtikrAmanti bhUmidam || 22||

yathA janitrI kShIreNa svaputraM bharate sadA |
anugRRihNAti dAtAraM tathA sarvarasairmahI || 23||

mRRityorvai ki~Nkaro daNDastApo vahneH sudAruNaH |
ghorAshcha vAruNAH pAshA nopasarpanti bhUmidam || 24||

pitR^I.nshcha pitRRilokasthAndevaloke cha devatAH |
santarpayati shAntAtmA yo dadAti vasundharAm || 25||

kRRishAya mriyamANAya vRRittimlAnAya sIdate |
bhUmiM vRRittikarIM dattvA satrI bhavati mAnavaH || 26||

yathA dhAvati gaurvatsaM kShIramabhyutsRRijantyuta |
evameva mahAbhAga bhUmirbhavati bhUmidam || 27||

halakRRiShTAM mahIM dattvA sabIjAM saphalAmapi |
udIrNaM vApi sharaNaM tathA bhavati kAmadaH || 28||

brAhmaNaM vRRittasampannamAhitAgniM shuchivratam |
naraH pratigrAhya mahIM na yAti yamasAdanam || 29||

yathA chandramaso vRRiddhirahanyahani jAyate |
tathA bhUmikRRitaM dAnaM sasye sasye vivardhate || 30||

atra gAthA bhUmigItAH kIrtayanti purAvidaH |
yAH shrutvA jAmadagnyena dattA bhUH kAshyapAya vai || 31||

mAmevAdatta mAM datta mAM dattvA mAmavApsyatha |
asmi.Nlloke pare chaiva tatashchAjanane punaH || 32||

ya imAM vyAhRRitiM veda brAhmaNo brahmasa.nshritaH |
shrAddhasya hUyamAnasya brahmabhUyaM sa gachChati || 33||

kRRityAnAmabhishastAnAM duriShTashamanaM mahat |
prAyashchittamahaM kRRitvA punAtyubhayato dasha || 34||

punAti ya idaM veda veda chAhaM tathaiva cha |
prakRRitiH sarvabhUtAnAM bhUmirvai shAshvatI matA || 35||

abhiShichyaiva nRRipatiM shrAvayedimamAgamam |
yathA shrutvA mahIM dadyAnnAdadyAtsAdhutashcha tAm || 36||

so.ayaM kRRitsno brAhmaNArtho rAjArthashchApyasa.nshayam |
rAjA hi dharmakushalaH prathamaM bhUtilakShaNam || 37||

atha yeShAmadharmaj~no rAjA bhavati nAstikaH |
na te sukhaM prabudhyante na sukhaM prasvapanti cha || 38||

sadA bhavanti chodvignAstasya dushcharitairnarAH |
yogakShemA hi bahavo rAShTraM nAsyAvishanti tat || 39||

atha yeShAM punaH prAj~no rAjA bhavati dhArmikaH |
sukhaM te pratibudhyante susukhaM prasvapanti cha || 40||

tasya rAj~naH shubhairAryaiH karmabhirnirvRRitAH prajAH |
yogakShemeNa vRRiShTyA cha vivardhante svakarmabhiH || 41||

sa kulInaH sa puruShaH sa bandhuH sa cha puNyakRRit |
sa dAtA sa cha vikrAnto yo dadAti vasundharAm || 42||

AdityA iva dIpyante tejasA bhuvi mAnavAH |
dadanti vasudhAM sphItAM ye vedaviduShi dvije || 43||

yathA bIjAni rohanti prakIrNAni mahItale |
tathA kAmAH prarohanti bhUmidAnasamArjitAH || 44||

Adityo varuNo viShNurbrahmA somo hutAshanaH |
shUlapANishcha bhagavAnpratinandanti bhUmidam || 45||

bhUmau jAyanti puruShA bhUmau niShThAM vrajanti cha |
chaturvidho hi loko.ayaM yo.ayaM bhUmiguNAtmakaH || 46||

eShA mAtA pitA chaiva jagataH pRRithivIpate |
nAnayA sadRRishaM bhUtaM ki~nchidasti janAdhipa || 47||

atrApyudAharantImamitihAsaM purAtanam |
bRRihaspateshcha sa.nvAdamindrasya cha yudhiShThira || 48||

iShTvA kratushatenAtha mahatA dakShiNAvatA |
maghavA vAgvidAM shreShThaM paprachChedaM bRRihaspatim || 49||

bhagavankena dAnena svargataH sukhamedhate |
yadakShayaM mahArghaM cha tadbrUhi vadatAM vara || 50||

ityuktaH sa surendreNa tato devapurohitaH |
bRRihaspatirmahAtejAH pratyuvAcha shatakratum || 51||

suvarNadAnaM godAnaM bhUmidAnaM cha vRRitrahan |
dadadetAnmahAprAj~naH sarvapApaiH pramuchyate || 52||

na bhUmidAnAddevendra paraM ki~nchiditi prabho |
vishiShTamiti manyAmi yathA prAhurmanIShiNaH || 53||

ye shUrA nihatA yuddhe svaryAtA dAnagRRiddhinaH |
sarve te vibudhashreShTha nAtikrAmanti bhUmidam || 54||

bharturniHshreyase yuktAstyaktAtmAno raNe hatAH |
brahmalokagatAH shUrA nAtikrAmanti bhUmidam || 55||

pa~ncha pUrvAdipuruShAH ShaTcha ye vasudhAM gatAH |
ekAdasha dadadbhUmiM paritrAtIha mAnavaH || 56||

ratnopakIrNAM vasudhAM yo dadAti pura.ndara |
sa muktaH sarvakaluShaiH svargaloke mahIyate || 57||

mahIM sphItAM dadadrAjA sarvakAmaguNAnvitAm |
rAjAdhirAjo bhavati taddhi dAnamanuttamam || 58||

sarvakAmasamAyuktAM kAshyapIM yaH prayachChati |
sarvabhUtAni manyante mAM dadAtIti vAsava || 59||

sarvakAmadughAM dhenuM sarvakAmapurogamAm |
dadAti yaH sahasrAkSha sa svargaM yAti mAnavaH || 60||

madhusarpiHpravAhinyaH payodadhivahAstathA |
saritastarpayantIha surendra vasudhApradam || 61||

bhUmipradAnAnnRRipatirmuchyate rAjakilbiShAt |
na hi bhUmipradAnena dAnamanyadvishiShyate || 62||

dadAti yaH samudrAntAM pRRithivIM shastranirjitAm |
taM janAH kathayantIha yAvaddharati gauriyam || 63||

puNyAmRRiddharasAM bhUmiM yo dadAti pura.ndara |
na tasya lokAH kShIyante bhUmidAnaguNArjitAH || 64||

sarvathA pArthiveneha satataM bhUtimichChatA |
bhUrdeyA vidhivachChakra pAtre sukhamabhIpsatA || 65||

api kRRitvA naraH pApaM bhUmiM dattvA dvijAtaye |
samutsRRijati tatpApaM jIrNAM tvachamivoragaH || 66||

sAgarAnsaritaH shailAnkAnanAni cha sarvashaH |
sarvametannaraH shakra dadAti vasudhAM dadat || 67||

taDAgAnyudapAnAni srotA.nsi cha sarA.nsi cha |
snehAnsarvarasA.nshchaiva dadAti vasudhAM dadat || 68||

oShadhIH kShIrasampannA nagAnpuShpaphalAnvitAn |
kAnanopalashailA.nshcha dadAti vasudhAM dadat || 69||

agniShTomaprabhRRitibhiriShTvA cha svAptadakShiNaiH |
na tatphalamavApnoti bhUmidAnAdyadashnute || 70||

dAtA dashAnugRRihNAti dasha hanti tathA kShipan |
pUrvadattAM haranbhUmiM narakAyopagachChati || 71||

na dadAti pratishrutya dattvA vA harate tu yaH |
sa baddho vAruNaiH pAshaistapyate mRRityushAsanAt || 72||

AhitAgniM sadAyaj~naM kRRishabhRRityaM priyAtithim |
ye bharanti dvijashreShThaM nopasarpanti te yamam || 73||

brAhmaNeShvRRiNabhUtaM syAtpArthivasya pura.ndara |
itareShAM tu varNAnAM tArayetkRRishadurbalAn || 74||

nAchChindyAtsparshitAM bhUmiM pareNa tridashAdhipa |
brAhmaNAya surashreShTha kRRishabhRRityAya kashchana || 75||

athAshru patitaM teShAM dInAnAmavasIdatAm |
brAhmaNAnAM hRRite kShetre hanyAttripuruShaM kulam || 76||

bhUmipAlaM chyutaM rAShTrAdyastu sa.nsthApayetpunaH |
tasya vAsaH sahasrAkSha nAkapRRiShThe mahIyate || 77||

ikShubhiH santatAM bhUmiM yavagodhUmasa~NkulAm |
goshvavAhanasampUrNAM bAhuvIryasamArjitAm || 78||

nidhigarbhAM dadadbhUmiM sarvaratnaparichChadAm |
akShayA.Nllabhate lokAnbhUmisatraM hi tasya tat || 79||

vidhUya kaluShaM sarvaM virajAH saMmataH satAm |
loke mahIyate sadbhiryo dadAti vasundharAm || 80||

yathApsu patitaH shakra tailabindurvisarpati |
tathA bhUmikRRitaM dAnaM sasye sasye visarpati || 81||

ye raNAgre mahIpAlAH shUrAH samitishobhanAH |
vadhyante.abhimukhAH shakra brahmalokaM vrajanti te || 82||

nRRityagItaparA nAryo divyamAlyavibhUShitAH |
upatiShThanti devendra sadA bhUmipradaM divi || 83||

modate cha sukhaM svarge devagandharvapUjitaH |
yo dadAti mahIM samyagvidhineha dvijAtaye || 84||

shatamapsarasashchaiva divyamAlyavibhUShitAH |
upatiShThanti devendra sadA bhUmipradaM naram || 85||

sha~NkhaM bhadrAsanaM ChatraM varAshvA varavAraNAH |
bhUmipradAnAtpuShpANi hiraNyanichayAstathA || 86||

Aj~nA sadApratihatA jayashabdo bhavatyatha |
bhUmidAnasya puShpANi phalaM svargaH pura.ndara || 87||

hiraNyapuShpAshchauShadhyaH kushakA~nchanashADvalAH |
amRRitaprasavAM bhUmiM prApnoti puruSho dadat || 88||

nAsti bhUmisamaM dAnaM nAsti mAtRRisamo guruH |
nAsti satyasamo dharmo nAsti dAnasamo nidhiH || 89||

etadA~NgirasAchChrutvA vAsavo vasudhAmimAm |
vasuratnasamAkIrNAM dadAvA~Ngirase tadA || 90||

ya imaM shrAvayechChrAddhe bhUmidAnasya sa.nstavam |
na tasya rakShasAM bhAgo nAsurANAM bhavatyuta || 91||

akShayaM cha bhaveddattaM pitRRibhyastanna sa.nshayaH |
tasmAchChrAddheShvidaM vipro bhu~njataH shrAvayeddvijAn || 92||

ityetatsarvadAnAnAM shreShThamuktaM tavAnagha |
mayA bharatashArdUla kiM bhUyaH shrotumichChasi || 93||

\hrule

\medskip
              annadAnaprasha.nsA
                  62
\medskip

yudhiShThira uvAcha||

kAni dAnAni loke.asmindAtukAmo mahIpatiH |
guNAdhikebhyo viprebhyo dadyAdbharatasattama || 1||

kena tuShyanti te sadyastuShTAH kiM pradishantyuta |
sha.nsa me tanmahAbAho phalaM puNyakRRitaM mahat || 2||

dattaM kiM phalavadrAjanniha loke paratra cha |
bhavataH shrotumichChAmi tanme vistarato vada || 3||

bhIShma uvAcha||

imamarthaM purA pRRiShTo nArado devadarshanaH |
yaduktavAnasau tanme gadataH shRRiNu bhArata || 4||

nArada uvAcha||

annameva prasha.nsanti devAH sarShigaNAH purA |
lokatantraM hi yaj~nAshcha sarvamanne pratiShThitam || 5||

annena sadRRishaM dAnaM na bhUtaM na bhaviShyati |
tasmAdannaM visheSheNa dAtumichChanti mAnavAH || 6||

annamUrjaskaraM loke prANAshchAnne pratiShThitAH |
annena dhAryate sarvaM vishvaM jagadidaM prabho || 7||

annAdgRRihasthA loke.asminbhikShavastata eva cha |
annAtprabhavati prANaH pratyakShaM nAtra sa.nshayaH || 8||

kuTumbaM pIDayitvApi brAhmaNAya mahAtmane |
dAtavyaM bhikShave chAnnamAtmano bhUtimichChatA || 9||

brAhmaNAyAbhirUpAya yo dadyAdannamarthine |
nidadhAti nidhiM shreShThaM pAralaukikamAtmanaH || 10||

shrAntamadhvani vartantaM vRRiddhamarhamupasthitam |
archayedbhUtimanvichChangRRihastho gRRihamAgatam || 11||

krodhamutpatitaM hitvA sushIlo vItamatsaraH |
annadaH prApnute rAjandivi cheha cha yatsukham || 12||

nAvamanyedabhigataM na praNudyAtkatha~nchana |
api shvapAke shuni vA na dAnaM vipraNashyati || 13||

yo dadyAdaparikliShTamannamadhvani vartate |
shrAntAyAdRRiShTapUrvAya sa mahaddharmamApnuyAt || 14||

pitR^IndevAnRRiShInviprAnatithI.nshcha janAdhipa |
yo naraH prINayatyannaistasya puNyaphalaM mahat || 15||

kRRitvApi pApakaM karma yo dadyAdannamarthine |
brAhmaNAya visheSheNa na sa pApena yujyate || 16||

brAhmaNeShvakShayaM dAnamannaM shUdre mahAphalam |
annadAnaM cha shUdre cha brAhmaNe cha vishiShyate || 17||

na pRRichChedgotracharaNaM svAdhyAyaM deshameva vA |
bhikShito brAhmaNeneha janma vAnnaM prayAchitaH || 18||

annadasyAnnavRRikShAshcha sarvakAmaphalAnvitAH |
bhavantIhAtha vAmutra nRRipate nAtra sa.nshayaH || 19||

Asha.nsante hi pitaraH suvRRiShTimiva karShakAH |
asmAkamapi putro vA pautro vAnnaM pradAsyati || 20||

brAhmaNo hi mahadbhUtaM svayaM dehIti yAchate |
akAmo vA sakAmo vA dattvA puNyamavApnuyAt || 21||

brAhmaNaH sarvabhUtAnAmatithiH prasRRitAgrabhuk |
viprA yamabhigachChanti bhikShamANA gRRihaM sadA || 22||

satkRRitAshcha nivartante tadatIva pravardhate |
mahAbhoge kule janma pretya prApnoti bhArata || 23||

dattvA tvannaM naro loke tathA sthAnamanuttamam |
mRRiShTamRRiShTAnnadAyI tu svarge vasati satkRRitaH || 24||

annaM prANA narANAM hi sarvamanne pratiShThitam |
annadaH pashumAnputrI dhanavAnbhogavAnapi || 25||

prANavA.nshchApi bhavati rUpavA.nshcha tathA nRRipa |
annadaH prANado loke sarvadaH prochyate tu saH || 26||

annaM hi dattvAtithaye brAhmaNAya yathAvidhi |
pradAtA sukhamApnoti devaishchApyabhipUjyate || 27||

brAhmaNo hi mahadbhUtaM kShetraM charati pAdavat |
upyate tatra yadbIjaM taddhi puNyaphalaM mahat || 28||

pratyakShaM prItijananaM bhoktRRidAtrorbhavatyuta |
sarvANyanyAni dAnAni parokShaphalavantyuta || 29||

annAddhi prasavaM viddhi ratimannAddhi bhArata |
dharmArthAvannato viddhi roganAshaM tathAnnataH || 30||

annaM hyamRRitamityAha purAkalpe prajApatiH |
annaM bhuvaM divaM khaM cha sarvamanne pratiShThitam || 31||

annapraNAshe bhidyante sharIre pa~ncha dhAtavaH |
balaM balavato.apIha praNashyatyannahAnitaH || 32||

AvAhAshcha vivAhAshcha yaj~nAshchAnnamRRite tathA |
na vartante narashreShTha brahma chAtra pralIyate || 33||

annataH sarvametaddhi yatki~nchitsthANu ja~Ngamam |
triShu lokeShu dharmArthamannaM deyamato budhaiH || 34||

annadasya manuShyasya balamojo yashaH sukham |
kIrtishcha vardhate shashvattriShu lokeShu pArthiva || 35||

megheShvambhaH saMnidhatte prANAnAM pavanaH shivaH |
tachcha meghagataM vAri shakro varShati bhArata || 36||

Adatte cha rasaM bhaumamAdityaH svagabhastibhiH |
vAyurAdityatastA.nshcha rasAndevaH prajApatiH || 37||

tadyadA meghato vAri patitaM bhavati kShitau |
tadA vasumatI devI snigdhA bhavati bhArata || 38||

tataH sasyAni rohanti yena vartayate jagat |
mA.nsamedosthishukrANAM prAdurbhAvastataH punaH || 39||

sambhavanti tataH shukrAtprANinaH pRRithivIpate |
agnIShomau hi tachChukraM prajanaH puShyatashcha ha || 40||

evamannaM cha sUryashcha pavanaH shukrameva cha |
eka eva smRRito rAshiryato bhUtAni jaj~nire || 41||

prANAndadAti bhUtAnAM tejashcha bharatarShabha |
gRRihamabhyAgatAyAshu yo dadyAdannamarthine || 42||

bhIShma uvAcha||

nAradenaivamukto.ahamadAmannaM sadA nRRipa |
anasUyustvamapyannaM tasmAddehi gatajvaraH || 43||

dattvAnnaM vidhivadrAjanviprebhyastvamapi prabho |
yathAvadanurUpebhyastataH svargamavApsyasi || 44||

annadAnAM hi ye lokAstA.nstvaM shRRiNu narAdhipa |
bhavanAni prakAshante divi teShAM mahAtmanAm || 45||

nAnAsa.nsthAnarUpANi nAnAstambhAnvitAni cha || 45||

chandramaNDalashubhrANi ki~NkiNIjAlavanti cha |
taruNAdityavarNAni sthAvarANi charANi cha || 46||

anekashatabhaumAni sAntarjalavanAni cha |
vaiDUryArkaprakAshAni raupyarukmamayAni cha || 47||

sarvakAmaphalAshchApi vRRikShA bhavanasa.nsthitAH |
vApyo vIthyaH sabhAH kUpA dIrghikAshchaiva sarvashaH || 48||

ghoShavanti cha yAnAni yuktAnyatha sahasrashaH |
bhakShyabhojyamayAH shailA vAsA.nsyAbharaNAni cha || 49||

kShIraM sravantyaH saritastathA chaivAnnaparvatAH |
prAsAdAH pANDurAbhrAbhAH shayyAshcha kanakojjvalAH || 50||

tAnannadAH prapadyante tasmAdannaprado bhava || 50||

ete lokAH puNyakRRitAmannadAnAM mahAtmanAm |
tasmAdannaM visheSheNa dAtavyaM mAnavairbhuvi || 51||

\hrule

\medskip
              nakShatrayogadAnam.h
                  63
\medskip

yudhiShThira uvAcha||

shrutaM me bhavato vAkyamannadAnasya yo vidhiH |
nakShatrayogasyedAnIM dAnakalpaM bravIhi me || 1||

bhIShma uvAcha||

atrApyudAharantImamitihAsaM purAtanam |
devakyAshchaiva sa.nvAdaM devarShernAradasya cha || 2||

dvArakAmanusamprAptaM nAradaM devadarshanam |
paprachChainaM tataH prashnaM devakI dharmadarshinI || 3||

tasyAH sampRRichChamAnAyA devarShirnAradastadA |
AchaShTa vidhivatsarvaM yattachChRRiNu vishAM pate || 4||

nArada uvAcha||

kRRittikAsu mahAbhAge pAyasena sasarpiShA |
santarpya brAhmaNAnsAdhU.NllokAnApnotyanuttamAn || 5||

rohiNyAM prathitairmA.nsairmAShairannena sarpiShA |
payo.anupAnaM dAtavyamAnRRiNyArthaM dvijAtaye || 6||

dogdhrIM dattvA savatsAM tu nakShatre somadaivate |
gachChanti mAnuShAllokAtsvargalokamanuttamam || 7||

ArdrAyAM kRRisaraM dattvA tailamishramupoShitaH |
narastarati durgANi kShuradhArA.nshcha parvatAn || 8||

apUpAnpunarvasau dattvA tathaivAnnAni shobhane |
yashasvI rUpasampanno bahvanne jAyate kule || 9||

puShye tu kanakaM dattvA kRRitaM chAkRRitameva cha |
anAlokeShu lokeShu somavatsa virAjate || 10||

AshleShAyAM tu yo rUpyamRRiShabhaM vA prayachChati |
sa sarvabhayanirmuktaH shAtravAnadhitiShThati || 11||

maghAsu tilapUrNAni vardhamAnAni mAnavaH |
pradAya putrapashumAniha pretya cha modate || 12||

phalgunIpUrvasamaye brAhmaNAnAmupoShitaH |
bhakShAnphANitasa.nyuktAndattvA saubhAgyamRRichChati || 13||

ghRRitakShIrasamAyuktaM vidhivatShaShTikaudanam |
uttarAviShaye dattvA svargaloke mahIyate || 14||

yadyatpradIyate dAnamuttarAviShaye naraiH |
mahAphalamanantaM cha bhavatIti vinishchayaH || 15||

haste hastirathaM dattvA chaturyuktamupoShitaH |
prApnoti paramA.NllokAnpuNyakAmasamanvitAn || 16||

chitrAyAmRRiShabhaM dattvA puNyAngandhA.nshcha bhArata |
charatyapsarasAM loke ramate nandane tathA || 17||

svAtAvatha dhanaM dattvA yadiShTatamamAtmanaH |
prApnoti lokAnsa shubhAniha chaiva mahadyashaH || 18||

vishAkhAyAmanaDvAhaM dhenuM dattvA cha dugdhadAm |
saprAsa~NgaM cha shakaTaM sadhAnyaM vastrasa.nyutam || 19||

pitR^IndevA.nshcha prINAti pretya chAnantyamashnute |
na cha durgANyavApnoti svargalokaM cha gachChati || 20||

dattvA yathoktaM viprebhyo vRRittimiShTAM sa vindati |
narakAdI.nshcha sa~NkleshAnnApnotIti vinishchayaH || 21||

anurAdhAsu prAvAraM vastrAntaramupoShitaH |
dattvA yugashataM chApi naraH svarge mahIyate || 22||

kAlashAkaM tu viprebhyo dattvA martyaH samUlakam |
jyeShThAyAmRRiddhimiShTAM vai gatimiShTAM cha vindati || 23||

mUle mUlaphalaM dattvA brAhmaNebhyaH samAhitaH |
pitR^InprINayate chApi gatimiShTAM cha gachChati || 24||

atha pUrvAsvaShADhAsu dadhipAtrANyupoShitaH |
kulavRRittopasampanne brAhmaNe vedapArage || 25||

pradAya jAyate pretya kule subahugokule || 25||

udamanthaM sasarpiShkaM prabhUtamadhuphANitam |
dattvottarAsvaShADhAsu sarvakAmAnavApnuyAt || 26||

dugdhaM tvabhijite yoge dattvA madhughRRitAplutam |
dharmanityo manIShibhyaH svargaloke mahIyate || 27||

shravaNe kambalaM dattvA vastrAntaritameva cha |
shvetena yAti yAnena sarvalokAnasa.nvRRitAn || 28||

goprayuktaM dhaniShThAsu yAnaM dattvA samAhitaH |
vastrarashmidharaM sadyaH pretya rAjyaM prapadyate || 29||

gandhA~nshatabhiShagyoge dattvA sAguruchandanAn |
prApnotyapsarasAM lokAnpretya gandhA.nshcha shAshvatAn || 30||

pUrvabhAdrapadAyoge rAjamAShAnpradAya tu |
sarvabhakShaphalopetaH sa vai pretya sukhI bhavet || 31||

aurabhramuttarAyoge yastu mA.nsaM prayachChati |
sa pitR^InprINayati vai pretya chAnantyamashnute || 32||

kA.nsyopadohanAM dhenuM revatyAM yaH prayachChati |
sA pretya kAmAnAdAya dAtAramupatiShThati || 33||

rathamashvasamAyuktaM dattvAshvinyAM narottamaH |
hastyashvarathasampanne varchasvI jAyate kule || 34||

bharaNIShu dvijAtibhyastiladhenuM pradAya vai |
gAH suprabhUtAH prApnoti naraH pretya yashastathA || 35||

bhIShma uvAcha||

ityeSha lakShaNoddeshaH prokto nakShatrayogataH |
devakyA nAradeneha sA snuShAbhyo.abravIdidam || 36||

\hrule

\medskip
              kA~nchanAdidAnam.h
                  64
\medskip

bhIShma uvAcha||

sarvAnkAmAnprayachChanti ye prayachChanti kA~nchanam |
ityevaM bhagavAnatriH pitAmahasuto.abravIt || 1||

pavitraM shuchyathAyuShyaM pitR^INAmakShayaM cha tat |
suvarNaM manujendreNa harishchandreNa kIrtitam || 2||

pAnIyadAnaM paramaM dAnAnAM manurabravIt |
tasmAdvApIshcha kUpA.nshcha taDAgAni cha khAnayet || 3||

ardhaM pApasya harati puruShasyeha karmaNaH |
kUpaH pravRRittapAnIyaH supravRRittashcha nityashaH || 4||

sarvaM tArayate va.nshaM yasya khAte jalAshaye |
gAvaH pibanti viprAshcha sAdhavashcha narAH sadA || 5||

nidAghakAle pAnIyaM yasya tiShThatyavAritam |
sa durgaM viShamaM kRRichChraM na kadAchidavApnute || 6||

bRRihaspaterbhagavataH pUShNashchaiva bhagasya cha |
ashvinoshchaiva vahneshcha prItirbhavati sarpiShA || 7||

paramaM bheShajaM hyetadyaj~nAnAmetaduttamam |
rasAnAmuttamaM chaitatphalAnAM chaitaduttamam || 8||

phalakAmo yashaskAmaH puShTikAmashcha nityadA |
ghRRitaM dadyAddvijAtibhyaH puruShaH shuchirAtmavAn || 9||

ghRRitaM mAse Ashvayuji viprebhyo yaH prayachChati |
tasmai prayachChato rUpaM prItau devAvihAshvinau || 10||

pAyasaM sarpiShA mishraM dvijebhyo yaH prayachChati |
gRRihaM tasya na rakShA.nsi dharShayanti kadAchana || 11||

pipAsayA na mriyate sopachChandashcha dRRishyate |
na prApnuyAchcha vyasanaM karakAnyaH prayachChati || 12||

prayato brAhmaNAgrebhyaH shraddhayA parayA yutaH |
upasparshanaShaDbhAgaM labhate puruShaH sadA || 13||

yaH sAdhanArthaM kAShThAni brAhmaNebhyaH prayachChati |
pratApArthaM cha rAjendra vRRittavadbhyaH sadA naraH || 14||

sidhyantyarthAH sadA tasya kAryANi vividhAni cha |
uparyupari shatrUNAM vapuShA dIpyate cha saH || 15||

bhagavA.nshchAsya suprIto vahnirbhavati nityashaH |
na taM tyajante pashavaH sa~NgrAme cha jayatyapi || 16||

putrA~nChriyaM cha labhate yashChatraM samprayachChati |
chakShurvyAdhiM na labhate yaj~nabhAgamathAshnute || 17||

nidAghakAle varShe vA yashChatraM samprayachChati |
nAsya kashchinmanodAhaH kadAchidapi jAyate || 18||

kRRichChrAtsa viShamAchchaiva vipra mokShamavApnute || 18||

pradAnaM sarvadAnAnAM shakaTasya vishiShyate |
evamAha mahAbhAgaH shANDilyo bhagavAnRRiShiH || 19||

\hrule

\medskip
              tilAdidAnaphalam.h
                  65
\medskip

yudhiShThira uvAcha||

dahyamAnAya viprAya yaH prayachChatyupAnahau |
yatphalaM tasya bhavati tanme brUhi pitAmaha || 1||

bhIShma uvAcha||

upAnahau prayachChedyo brAhmaNebhyaH samAhitaH |
mardate kaNTakAnsarvAnviShamAnnistaratyapi || 2||

sa shatrUNAmupari cha santiShThati yudhiShThira || 2||

yAnaM chAshvatarIyuktaM tasya shubhraM vishAM pate |
upatiShThati kaunteya rUpyakA~nchanabhUShaNam || 3||

shakaTaM damyasa.nyuktaM dattaM bhavati chaiva hi || 3||

yudhiShThira uvAcha||

yatphalaM tiladAne cha bhUmidAne cha kIrtitam |
gopradAne.annadAne cha bhUyastadbrUhi kaurava || 4||

bhIShma uvAcha||

shRRiNuShva mama kaunteya tiladAnasya yatphalam |
nishamya cha yathAnyAyaM prayachCha kurusattama || 5||

pitR^INAM prathamaM bhojyaM tilAH sRRiShTAH svayambhuvA |
tiladAnena vai tasmAtpitRRipakShaH pramodate || 6||

mAghamAse tilAnyastu brAhmaNebhyaH prayachChati |
sarvasattvasamAkIrNaM narakaM sa na pashyati || 7||

sarvakAmaiH sa yajate yastilairyajate pitR^In |
na chAkAmena dAtavyaM tilashrAddhaM katha~nchana || 8||

maharSheH kashyapasyaite gAtrebhyaH prasRRitAstilAH |
tato divyaM gatA bhAvaM pradAneShu tilAH prabho || 9||

pauShTikA rUpadAshchaiva tathA pApavinAshanAH |
tasmAtsarvapradAnebhyastiladAnaM vishiShyate || 10||

Apastambashcha medhAvI sha~Nkhashcha likhitastathA |
maharShirgautamashchApi tiladAnairdivaM gatAH || 11||

tilahomaparA viprAH sarve sa.nyatamaithunAH |
samA gavyena haviShA pravRRittiShu cha sa.nsthitAH || 12||

sarveShAmeva dAnAnAM tiladAnaM paraM smRRitam |
akShayaM sarvadAnAnAM tiladAnamihochyate || 13||

utpanne cha purA havye kushikarShiH parantapa |
tilairagnitrayaM hutvA prAptavAngatimuttamAm || 14||

iti proktaM kurushreShTha tiladAnamanuttamam |
vidhAnaM yena vidhinA tilAnAmiha shasyate || 15||

ata UrdhvaM nibodhedaM devAnAM yaShTumichChatAm |
samAgamaM mahArAja brahmaNA vai svayambhuvA || 16||

devAH sametya brahmANaM bhUmibhAgaM yiyakShavaH |
shubhaM deshamayAchanta yajema iti pArthiva || 17||

devA UchuH||

bhagava.nstvaM prabhurbhUmeH sarvasya tridivasya cha |
yajemahi mahAbhAga yaj~naM bhavadanuj~nayA || 18||

nAnanuj~nAtabhUmirhi yaj~nasya phalamashnute || 18||

tvaM hi sarvasya jagataH sthAvarasya charasya cha |
prabhurbhavasi tasmAttvaM samanuj~nAtumarhasi || 19||

brahmovAcha||

dadAmi medinIbhAgaM bhavadbhyo.ahaM surarShabhAH |
yasmindeshe kariShyadhvaM yaj~naM kAshyapanandanAH || 20||

devA UchuH||

bhagavankRRitakAmAH smo yakShyAmastvAptadakShiNaiH |
imaM tu deshaM munayaH paryupAsanta nityadA || 21||

bhIShma uvAcha||

tato.agastyashcha kaNvashcha bhRRiguratrirvRRiShAkapiH |
asito devalashchaiva devayaj~namupAgaman || 22||

tato devA mahAtmAna Ijire yaj~namachyuta |
tathA samApayAmAsuryathAkAlaM surarShabhAH || 23||

ta iShTayaj~nAstridashA himavatyachalottame |
ShaShThama.nshaM kratostasya bhUmidAnaM prachakrire || 24||

prAdeshamAtraM bhUmestu yo dadyAdanupaskRRitam |
na sIdati sa kRRichChreShu na cha durgANyavApnute || 25||

shItavAtAtapasahAM gRRihabhUmiM susa.nskRRitAm |
pradAya suralokasthaH puNyAnte.api na chAlyate || 26||

mudito vasate prAj~naH shakreNa saha pArthiva |
pratishrayapradAtA cha so.api svarge mahIyate || 27||

adhyApakakule jAtaH shrotriyo niyatendriyaH |
gRRihe yasya vasettuShTaH pradhAnaM lokamashnute || 28||

tathA gavArthe sharaNaM shItavarShasahaM mahat |
AsaptamaM tArayati kulaM bharatasattama || 29||

kShetrabhUmiM dadalloke putra shriyamavApnuyAt |
ratnabhUmiM pradattvA tu kulava.nshaM vivardhayet || 30||

na choSharAM na nirdagdhAM mahIM dadyAtkatha~nchana |
na shmashAnaparItAM cha na cha pApaniShevitAm || 31||

pArakye bhUmideshe tu pitR^INAM nirvapettu yaH |
tadbhUmisvAmipitRRibhiH shrAddhakarma vihanyate || 32||

tasmAtkrItvA mahIM dadyAtsvalpAmapi vichakShaNaH |
piNDaH pitRRibhyo datto vai tasyAM bhavati shAshvataH || 33||

aTavIparvatAshchaiva nadItIrthAni yAni cha |
sarvANyasvAmikAnyAhurna hi tatra parigrahaH || 34||

ityetadbhUmidAnasya phalamuktaM vishAM pate |
ataH paraM tu godAnaM kIrtayiShyAmi te.anagha || 35||

gAvo.adhikAstapasvibhyo yasmAtsarvebhya eva cha |
tasmAnmaheshvaro devastapastAbhiH samAsthitaH || 36||

brahmaloke vasantyetAH somena saha bhArata |
AsAM brahmarShayaH siddhAH prArthayanti parAM gatim || 37||

payasA haviShA dadhnA shakRRitApyatha charmaNA |
asthibhishchopakurvanti shRRi~NgairvAlaishcha bhArata || 38||

nAsAM shItAtapau syAtAM sadaitAH karma kurvate |
na varShaM viShamaM vApi duHkhamAsAM bhavatyuta || 39||

brAhmaNaiH sahitA yAnti tasmAtparataraM padam |
ekaM gobrAhmaNaM tasmAtpravadanti manIShiNaH || 40||

rantidevasya yaj~ne tAH pashutvenopakalpitAH |
tatashcharmaNvatI rAjangocharmabhyaH pravartitA || 41||

pashutvAchcha vinirmuktAH pradAnAyopakalpitAH |
tA imA vipramukhyebhyo yo dadAti mahIpate || 42||

nistaredApadaM kRRichChrAM viShamastho.api pArthiva || 42||

gavAM sahasradaH pretya narakaM na prapashyati |
sarvatra vijayaM chApi labhate manujAdhipa || 43||

amRRitaM vai gavAM kShIramityAha tridashAdhipaH |
tasmAddadAti yo dhenumamRRitaM sa prayachChati || 44||

agnInAmavyayaM hyetaddhaumyaM vedavido viduH |
tasmAddadAti yo dhenuM sa haumyaM samprayachChati || 45||

svargo vai mUrtimAneSha vRRiShabhaM yo gavAM patim |
vipre guNayute dadyAtsa vai svarge mahIyate || 46||

prANA vai prANinAmete prochyante bharatarShabha |
tasmAddadAti yo dhenuM prANAnvai sa prayachChati || 47||

gAvaH sharaNyA bhUtAnAmiti vedavido viduH |
tasmAddadAti yo dhenuM sharaNaM samprayachChati || 48||

na vadhArthaM pradAtavyA na kInAshe na nAstike |
gojIvine na dAtavyA tathA gauH puruSharShabha || 49||

dadAti tAdRRishAnAM vai naro gAH pApakarmaNAm |
akShayaM narakaM yAtItyevamAhurmanIShiNaH || 50||

na kRRishAM pApavatsAM vA vandhyAM rogAnvitAM tathA |
na vya~NgAM na parishrAntAM dadyAdgAM brAhmaNAya vai || 51||

dashagosahasradaH samyakShakreNa saha modate |
akShayA.Nllabhate lokAnnaraH shatasahasradaH || 52||

ityetadgopradAnaM cha tiladAnaM cha kIrtitam |
tathA bhUmipradAnaM cha shRRiNuShvAnne cha bhArata || 53||

annadAnaM pradhAnaM hi kaunteya parichakShate |
annasya hi pradAnena rantidevo divaM gataH || 54||

shrAntAya kShudhitAyAnnaM yaH prayachChati bhUmipa |
svAyambhuvaM mahAbhAgaM sa pashyati narAdhipa || 55||

na hiraNyairna vAsobhirnAshvadAnena bhArata |
prApnuvanti narAH shreyo yathehAnnapradAH prabho || 56||

annaM vai paramaM dravyamannaM shrIshcha parA matA |
annAtprANaH prabhavati tejo vIryaM balaM tathA || 57||

sadbhyo dadAti yashchAnnaM sadaikAgramanA naraH |
na sa durgANyavApnotItyevamAha parAsharaH || 58||

archayitvA yathAnyAyaM devebhyo.annaM nivedayet |
yadanno hi naro rAja.nstadannAstasya devatAH || 59||

kaumudyAM shuklapakShe tu yo.annadAnaM karotyuta |
sa santarati durgANi pretya chAnantyamashnute || 60||

abhuktvAtithaye chAnnaM prayachChedyaH samAhitaH |
sa vai brahmavidAM lokAnprApnuyAdbharatarShabha || 61||

sukRRichChrAmApadaM prAptashchAnnadaH puruShastaret |
pApaM tarati chaiveha duShkRRitaM chApakarShati || 62||

ityetadannadAnasya tiladAnasya chaiva ha |
bhUmidAnasya cha phalaM godAnasya cha kIrtitam || 63||

\hrule

\medskip
              pAnIyadAnaphalam.h
                  66
\medskip

yudhiShThira uvAcha||

shrutaM dAnaphalaM tAta yattvayA parikIrtitam |
annaM tu te visheSheNa prashastamiha bhArata || 1||

pAnIyadAnaM paramaM kathaM cheha mahAphalam |
ityetachChrotumichChAmi vistareNa pitAmaha || 2||

bhIShma uvAcha||

hanta te vartayiShyAmi yathAvadbharatarShabha |
gadatastanmamAdyeha shRRiNu satyaparAkrama || 3||

pAnIyadAnAtprabhRRiti sarvaM vakShyAmi te.anagha || 3||

yadannaM yachcha pAnIyaM sampradAyAshnute naraH |
na tasmAtparamaM dAnaM ki~nchidastIti me matiH || 4||

annAtprANabhRRitastAta pravartante hi sarvashaH |
tasmAdannaM paraM loke sarvadAneShu kathyate || 5||

annAdbalaM cha tejashcha prANinAM vardhate sadA |
annadAnamatastasmAchChreShThamAha prajApatiH || 6||

sAvitryA hyapi kaunteya shrutaM te vachanaM shubham |
yatashchaitadyathA chaitaddevasatre mahAmate || 7||

anne datte nareNeha prANA dattA bhavantyuta |
prANadAnAddhi paramaM na dAnamiha vidyate || 8||

shrutaM hi te mahAbAho lomashasyApi tadvachaH |
prANAndattvA kapotAya yatprAptaM shibinA purA || 9||

tAM gatiM labhate dattvA dvijasyAnnaM vishAM pate |
gatiM vishiShTAM gachChanti prANadA iti naH shrutam || 10||

annaM chApi prabhavati pAnIyAtkurusattama |
nIrajAtena hi vinA na ki~nchitsampravartate || 11||

nIrajAtashcha bhagavAnsomo grahagaNeshvaraH |
amRRitaM cha sudhA chaiva svAhA chaiva vaShaTtathA || 12||

annauShadhyo mahArAja vIrudhashcha jalodbhavAH |
yataH prANabhRRitAM prANAH sambhavanti vishAM pate || 13||

devAnAmamRRitaM chAnnaM nAgAnAM cha sudhA tathA |
pitR^INAM cha svadhA proktA pashUnAM chApi vIrudhaH || 14||

annameva manuShyANAM prANAnAhurmanIShiNaH |
tachcha sarvaM naravyAghra pAnIyAtsampravartate || 15||

tasmAtpAnIyadAnAdvai na paraM vidyate kvachit |
tachcha dadyAnnaro nityaM ya ichChedbhUtimAtmanaH || 16||

dhanyaM yashasyamAyuShyaM jaladAnaM vishAM pate |
shatrU.nshchApyadhi kaunteya sadA tiShThati toyadaH || 17||

sarvakAmAnavApnoti kIrtiM chaiveha shAshvatIm |
pretya chAnantyamApnoti pApebhyashcha pramuchyate || 18||

toyado manujavyAghra svargaM gatvA mahAdyute |
akShayAnsamavApnoti lokAnityabravInmanuH || 19||

\hrule

\medskip
              tilAdidAnaprasha.nsA
                  67
\medskip

yudhiShThira uvAcha||

tilAnAM kIdRRishaM dAnamatha dIpasya chaiva ha |
annAnAM vAsasAM chaiva bhUya eva bravIhi me || 1||

bhIShma uvAcha||

atrApyudAharantImamitihAsaM purAtanam |
brAhmaNasya cha sa.nvAdaM yamasya cha yudhiShThira || 2||

madhyadeshe mahAngrAmo brAhmaNAnAM babhUva ha |
ga~NgAyamunayormadhye yAmunasya gireradhaH || 3||

parNashAleti vikhyAto ramaNIyo narAdhipa |
vidvA.nsastatra bhUyiShThA brAhmaNAshchAvasa.nstadA || 4||

atha prAha yamaH ka~nchitpuruShaM kRRiShNavAsasam |
raktAkShamUrdhvaromANaM kAkaja~NghAkShinAsikam || 5||

gachCha tvaM brAhmaNagrAmaM tato gatvA tamAnaya |
agastyaM gotratashchApi nAmatashchApi sharmiNam || 6||

shame niviShTaM vidvA.nsamadhyApakamanAdRRitam |
mA chAnyamAnayethAstvaM sagotraM tasya pArshvataH || 7||

sa hi tAdRRigguNastena tulyo.adhyayanajanmanA |
apatyeShu tathA vRRitte samastenaiva dhImatA || 8||

tamAnaya yathoddiShTaM pUjA kAryA hi tasya me || 8||

sa gatvA pratikUlaM tachchakAra yamashAsanam |
tamAkramyAnayAmAsa pratiShiddho yamena yaH || 9||

tasmai yamaH samutthAya pUjAM kRRitvA cha vIryavAn |
provAcha nIyatAmeSha so.anya AnIyatAmiti || 10||

evamukte tu vachane dharmarAjena sa dvijaH |
uvAcha dharmarAjAnaM nirviNNo.adhyayanena vai || 11||

yo me kAlo bhavechCheShastaM vaseyamihAchyuta || 11||

yama uvAcha||

nAhaM kAlasya vihitaM prApnomIha katha~nchana |
yo hi dharmaM charati vai taM tu jAnAmi kevalam || 12||

gachCha vipra tvamadyaiva AlayaM svaM mahAdyute |
brUhi vA tvaM yathA svairaM karavANi kimityuta || 13||

brAhmaNa uvAcha||

yattatra kRRitvA sumahatpuNyaM syAttadbravIhi me |
sarvasya hi pramANaM tvaM trailokyasyApi sattama || 14||

yama uvAcha||

shRRiNu tattvena viprarShe pradAnavidhimuttamam |
tilAH paramakaM dAnaM puNyaM chaiveha shAshvatam || 15||

tilAshcha sampradAtavyA yathAshakti dvijarShabha |
nityadAnAtsarvakAmA.nstilA nirvartayantyuta || 16||

tilA~nshrAddhe prasha.nsanti dAnametaddhyanuttamam |
tAnprayachChasva viprebhyo vidhidRRiShTena karmaNA || 17||

tilA bhakShayitavyAshcha sadA tvAlabhanaM cha taiH |
kAryaM satatamichChadbhiH shreyaH sarvAtmanA gRRihe || 18||

tathApaH sarvadA deyAH peyAshchaiva na sa.nshayaH |
puShkariNyastaDAgAni kUpA.nshchaivAtra khAnayet || 19||

etatsudurlabhataramiha loke dvijottama |
Apo nityaM pradeyAste puNyaM hyetadanuttamam || 20||

prapAshcha kAryAH pAnArthaM nityaM te dvijasattama |
bhukte.apyatha pradeyaM te pAnIyaM vai visheShataH || 21||

ityukte sa tadA tena yamadUtena vai gRRihAn |
nItashchakAra cha tathA sarvaM tadyamashAsanam || 22||

nItvA taM yamadUto.api gRRihItvA sharmiNaM tadA |
yayau sa dharmarAjAya nyavedayata chApi tam || 23||

taM dharmarAjo dharmaj~naM pUjayitvA pratApavAn |
kRRitvA cha sa.nvidaM tena visasarja yathAgatam || 24||

tasyApi cha yamaH sarvamupadeshaM chakAra ha |
pratyetya cha sa tatsarvaM chakAroktaM yamena tat || 25||

tathA prasha.nsate dIpAnyamaH pitRRihitepsayA |
tasmAddIpaprado nityaM santArayati vai pitR^In || 26||

dAtavyAH satataM dIpAstasmAdbharatasattama |
devAnAM cha pitR^INAM cha chakShuShyAste matAH prabho || 27||

ratnadAnaM cha sumahatpuNyamuktaM janAdhipa |
tAni vikrIya yajate brAhmaNo hyabhaya~NkaraH || 28||

yadvai dadAti viprebhyo brAhmaNaH pratigRRihya vai |
ubhayoH syAttadakShayyaM dAturAdAtureva cha || 29||

yo dadAti sthitaH sthityAM tAdRRishAya pratigraham |
ubhayorakShayaM dharmaM taM manuH prAha dharmavit || 30||

vAsasAM tu pradAnena svadAranirato naraH |
suvastrashcha suveShashcha bhavatItyanushushruma || 31||

gAvaH suvarNaM cha tathA tilAshchaivAnuvarNitAH |
bahushaH puruShavyAghra vedaprAmANyadarshanAt || 32||

vivAhA.nshchaiva kurvIta putrAnutpAdayeta cha |
putralAbho hi kauravya sarvalAbhAdvishiShyate || 33||

\hrule

\medskip
              godAnaphalam.h
                  68
\medskip

yudhiShThira uvAcha||

bhUya eva kurushreShTha dAnAnAM vidhimuttamam |
kathayasva mahAprAj~na bhUmidAnaM visheShataH || 1||

pRRithivIM kShatriyo dadyAdbrAhmaNastAM svakarmaNA |
vidhivatpratigRRihNIyAnna tvanyo dAtumarhati || 2||

sarvavarNaistu yachChakyaM pradAtuM phalakA~NkShibhiH |
vede vA yatsamAmnAtaM tanme vyAkhyAtumarhasi || 3||

bhIShma uvAcha||

tulyanAmAni deyAni trINi tulyaphalAni cha |
sarvakAmaphalAnIha gAvaH pRRithvI sarasvatI || 4||

yo brUyAchchApi shiShyAya dharmyAM brAhmIM sarasvatIm |
pRRithivIgopradAnAbhyAM sa tulyaM phalamashnute || 5||

tathaiva gAH prasha.nsanti na cha deyaM tataH param |
saMnikRRiShTaphalAstA hi laghvarthAshcha yudhiShThira || 6||

mAtaraH sarvabhUtAnAM gAvaH sarvasukhapradAH || 6||

vRRiddhimAkA~NkShatA nityaM gAvaH kAryAH pradakShiNAH |
ma~NgalAyatanaM devyastasmAtpUjyAH sadaiva hi || 7||

prachodanaM devakRRitaM gavAM karmasu vartatAm |
pUrvamevAkSharaM nAnyadabhidheyaM katha~nchana || 8||

prachAre vA nipAne vA budho nodvejayeta gAH |
tRRiShitA hyabhivIkShantyo naraM hanyuH sabAndhavam || 9||

pitRRisadmAni satataM devatAyatanAni cha |
pUyante shakRRitA yAsAM pUtaM kimadhikaM tataH || 10||

grAsamuShTiM paragave dadyAtsa.nvatsaraM tu yaH |
akRRitvA svayamAhAraM vrataM tatsArvakAmikam || 11||

sa hi putrAnyashorthaM cha shriyaM chApyadhigachChati |
nAshayatyashubhaM chaiva duHsvapnaM cha vyapohati || 12||

yudhiShThira uvAcha||

deyAH ki.nlakShaNA gAvaH kAshchApi parivarjayet |
kIdRRishAya pradAtavyA na deyAH kIdRRishAya cha || 13||

bhIShma uvAcha||

asadvRRittAya pApAya lubdhAyAnRRitavAdine |
havyakavyavyapetAya na deyA gauH katha~nchana || 14||

bhikShave bahuputrAya shrotriyAyAhitAgnaye |
dattvA dashagavAM dAtA lokAnApnotyanuttamAn || 15||

yaM chaiva dharmaM kurute tasya puNyaphalaM cha yat |
sarvasyaivA.nshabhAgdAtA tannimittaM pravRRittayaH || 16||

yashchainamutpAdayati yashchainaM trAyate bhayAt |
yashchAsya kurute vRRittiM sarve te pitarastrayaH || 17||

kalmaShaM gurushushrUShA hanti mAno mahadyashaH |
aputratAM trayaH putrA avRRittiM dasha dhenavaH || 18||

vedAntaniShThasya bahushrutasya  praj~nAnatRRiptasya jitendriyasya |
shiShTasya dAntasya yatasya chaiva  bhUteShu nityaM priyavAdinashcha || 19||

yaH kShudbhayAdvai na vikarma kuryA nmRRidurdAntashchAtitheyashcha nityam |
vRRittiM viprAyAtisRRijeta tasmai  yastulyashIlashcha saputradAraH || 20||

shubhe pAtre ye guNA gopradAne  tAvAndoSho brAhmaNasvApahAre |
sarvAvasthaM brAhmaNasvApahAro  dArAshchaiShAM dUrato varjanIyAH || 21||

\hrule

\medskip
              nRRigopAkhyAnam.h
                  69
\medskip

bhIShma uvAcha||

atraiva kIrtyate sadbhirbrAhmaNasvAbhimarshane |
nRRigeNa sumahatkRRichChraM yadavAptaM kurUdvaha || 1||

nivishantyAM purA pArtha dvAravatyAmiti shrutiH |
adRRishyata mahAkUpastRRiNavIrutsamAvRRitaH || 2||

prayatnaM tatra kurvANAstasmAtkUpAjjalArthinaH |
shrameNa mahatA yuktAstasmi.nstoye susa.nvRRite || 3||

dadRRishuste mahAkAyaM kRRikalAsamavasthitam |
tasya choddharaNe yatnamakurva.nste sahasrashaH || 4||

pragrahaishcharmapaTTaishcha taM baddhvA parvatopamam |
nAshaknuvansamuddhartuM tato jagmurjanArdanam || 5||

khamAvRRityodapAnasya kRRikalAsaH sthito mahAn |
tasya nAsti samuddhartetyatha kRRiShNe nyavedayan || 6||

sa vAsudevena samuddhRRitashcha  pRRiShTashcha kAmAnnijagAda rAjA |
nRRigastadAtmAnamatho nyavedaya tpurAtanaM yaj~nasahasrayAjinam || 7||

tathA bruvANaM tu tamAha mAdhavaH  shubhaM tvayA karma kRRitaM na pApakam |
kathaM bhavAndurgatimIdRRishIM gato  narendra tadbrUhi kimetadIdRRisham || 8||

shataM sahasrANi shataM gavAM punaH  punaH shatAnyaShTa shatAyutAni |
tvayA purA dattamitIha shushruma  nRRipa dvijebhyaH kva nu tadgataM tava || 9||

nRRigastato.abravItkRRiShNaM brAhmaNasyAgnihotriNaH |
proShitasya paribhraShTA gaurekA mama godhane || 10||

gavAM sahasre sa~NkhyAtA tadA sA pashupairmama |
sA brAhmaNAya me dattA pretyArthamabhikA~NkShatA || 11||

apashyatparimArga.nshcha tAM yAM paragRRihe dvijaH |
mameyamiti chovAcha brAhmaNo yasya sAbhavat || 12||

tAvubhau samanuprAptau vivadantau bhRRishajvarau |
bhavAndAtA bhavAnhartetyatha tau mAM tadochatuH || 13||

shatena shatasa~Nkhyena gavAM vinimayena vai |
yAche pratigrahItAraM sa tu mAmabravIdidam || 14||

deshakAlopasampannA dogdhrI kShAntAtivatsalA |
svAdukShIrapradA dhanyA mama nityaM niveshane || 15||

kRRishaM cha bharate yA gaurmama putramapastanam |
na sA shakyA mayA hAtumityuktvA sa jagAma ha || 16||

tatastamaparaM vipraM yAche vinimayena vai |
gavAM shatasahasraM vai tatkRRite gRRihyatAmiti || 17||

brAhmaNa uvAcha||

na rAj~nAM pratigRRihNAmi shakto.ahaM svasya mArgaNe |
saiva gaurdIyatAM shIghraM mameti madhusUdana || 18||

rukmamashvA.nshcha dadato rajataM syandanA.nstathA |
na jagrAha yayau chApi tadA sa brAhmaNarShabhaH || 19||

etasminneva kAle tu choditaH kAladharmaNA |
pitRRilokamahaM prApya dharmarAjamupAgamam || 20||

yamastu pUjayitvA mAM tato vachanamabravIt |
nAntaH sa~NkhyAyate rAja.nstava puNyasya karmaNaH || 21||

asti chaiva kRRitaM pApamaj~nAnAttadapi tvayA |
charasva pApaM pashchAdvA pUrvaM vA tvaM yathechChasi || 22||

rakShitAsmIti choktaM te pratij~nA chAnRRitA tava |
brAhmaNasvasya chAdAnaM trividhaste vyatikramaH || 23||

pUrvaM kRRichChraM chariShye.ahaM pashchAchChubhamiti prabho |
dharmarAjaM bruvannevaM patito.asmi mahItale || 24||

ashrauShaM prachyutashchAhaM yamasyochchaiH prabhAShataH |
vAsudevaH samuddhartA bhavitA te janArdanaH || 25||

pUrNe varShasahasrAnte kShINe karmaNi duShkRRite |
prApsyase shAshvatA.NllokA~njitAnsvenaiva karmaNA || 26||

kUpe.a.atmAnamadhaHshIrShamapashyaM patitaM cha ha |
tiryagyonimanuprAptaM na tu mAmajahAtsmRRitiH || 27||

tvayA tu tArito.asmyadya kimanyatra tapobalAt |
anujAnIhi mAM kRRiShNa gachCheyaM divamadya vai || 28||

anuj~nAtaH sa kRRiShNena namaskRRitya janArdanam |
vimAnaM divyamAsthAya yayau divamari.ndama || 29||

tatastasmindivaM prApte nRRige bharatasattama |
vAsudeva imaM shlokaM jagAda kurunandana || 30||

brAhmaNasvaM na hartavyaM puruSheNa vijAnatA |
brAhmaNasvaM hRRitaM hanti nRRigaM brAhmaNagauriva || 31||

satAM samAgamaH sadbhirnAphalaH pArtha vidyate |
vimuktaM narakAtpashya nRRigaM sAdhusamAgamAt || 32||

pradAnaM phalavattatra drohastatra tathAphalaH |
apachAraM gavAM tasmAdvarjayeta yudhiShThira || 33||

\hrule

\medskip
              nAchiketopAkhyAnam.h
                  70
\medskip

yudhiShThira uvAcha||

dattAnAM phalasamprAptiM gavAM prabrUhi me.anagha |
vistareNa mahAbAho na hi tRRipyAmi kathyatAm || 1||

bhIShma uvAcha||

atrApyudAharantImamitihAsaM purAtanam |
RRiSheruddAlakervAkyaM nAchiketasya chobhayoH || 2||

RRiShiruddAlakirdIkShAmupagamya tataH sutam |
tvaM mAmupacharasveti nAchiketamabhAShata || 3||

samApte niyame tasminmaharShiH putramabravIt || 3||

upasparshanasaktasya svAdhyAyaniratasya cha |
idhmA darbhAH sumanasaH kalashashchAbhito jalam || 4||

vismRRitaM me tadAdAya nadItIrAdihAvraja || 4||

gatvAnavApya tatsarvaM nadIvegasamAplutam |
na pashyAmi tadityevaM pitaraM so.abravInmuniH || 5||

kShutpipAsAshramAviShTo muniruddAlakistadA |
yamaM pashyeti taM putramashapatsa mahAtapAH || 6||

tathA sa pitrAbhihato vAgvajreNa kRRitA~njaliH |
prasIdeti bruvanneva gatasattvo.apatadbhuvi || 7||

nAchiketaM pitA dRRiShTvA patitaM duHkhamUrChitaH |
kiM mayA kRRitamityuktvA nipapAta mahItale || 8||

tasya duHkhaparItasya svaM putramupagUhataH |
vyatItaM tadahaHsheShaM sA chogrA tatra sharvarI || 9||

pitryeNAshruprapAtena nAchiketaH kurUdvaha |
prAspandachChayane kaushye vRRiShTyA sasyamivAplutam || 10||

sa paryapRRichChattaM putraM shlAghyaM pratyAgataM punaH |
divyairgandhaiH samAdigdhaM kShINasvapnamivotthitam || 11||

api putra jitA lokAH shubhAste svena karmaNA |
diShTyA chAsi punaH prApto na hi te mAnuShaM vapuH || 12||

pratyakShadarshI sarvasya pitrA pRRiShTo mahAtmanA |
anvarthaM taM piturmadhye maharShINAM nyavedayat || 13||

kurvanbhavachChAsanamAshu yAto  hyahaM vishAlAM ruchiraprabhAvAm |
vaivasvatIM prApya sabhAmapashyaM  sahasrasho yojanahaimabhaumAm || 14||

dRRiShTvaiva mAmabhimukhamApatantaM  gRRihaM nivedyAsanamAdidesha |
vaivasvato.arghyAdibhirarhaNaishcha  bhavatkRRite pUjayAmAsa mAM saH || 15||

tatastvahaM taM shanakairavochaM  vRRitaM sadasyairabhipUjyamAnam |
prApto.asmi te viShayaM dharmarAja  lokAnarhe yAnsma tAnme vidhatsva || 16||

yamo.abravInmAM na mRRito.asi saumya  yamaM pashyetyAha tu tvAM tapasvI |
pitA pradIptAgnisamAnatejA  na tachChakyamanRRitaM vipra kartum || 17||

dRRiShTaste.ahaM pratigachChasva tAta  shochatyasau tava dehasya kartA |
dadAmi kiM chApi manaHpraNItaM  priyAtithe tava kAmAnvRRiNIShva || 18||

tenaivamuktastamahaM pratyavochaM  prApto.asmi te viShayaM durnivartyam |
ichChAmyahaM puNyakRRitAM samRRiddhA.N llokAndraShTuM yadi te.ahaM varArhaH || 19||

yAnaM samAropya tu mAM sa devo  vAhairyuktaM suprabhaM bhAnumantam |
sa.ndarshayAmAsa tadA sma lokA nsarvA.nstadA puNyakRRitAM dvijendra || 20||

apashyaM tatra veshmAni taijasAni kRRitAtmanAm |
nAnAsa.nsthAnarUpANi sarvaratnamayAni cha || 21||

chandramaNDalashubhrANi ki~NkiNIjAlavanti cha |
anekashatabhaumAni sAntarjalavanAni cha || 22||

vaiDUryArkaprakAshAni rUpyarukmamayAni cha |
taruNAdityavarNAni sthAvarANi charANi cha || 23||

bhakShyabhojyamayA~nshailAnvAsA.nsi shayanAni cha |
sarvakAmaphalA.nshchaiva vRRikShAnbhavanasa.nsthitAn || 24||

nadyo vIthyaH sabhA vApI dIrghikAshchaiva sarvashaH |
ghoShavanti cha yAnAni yuktAnyeva sahasrashaH || 25||

kShIrasravA vai sarito girI.nshcha  sarpistathA vimalaM chApi toyam |
vaivasvatasyAnumatA.nshcha deshA nadRRiShTapUrvAnsubahUnapashyam || 26||

sarvaM dRRiShTvA tadahaM dharmarAja mavochaM vai prabhaviShNuM purANam |
kShIrasyaitAH sarpiShashchaiva nadyaH  shashvatsrotAH kasya bhojyAH pradiShTAH || 27||

yamo.abravIdviddhi bhojyAstvametA  ye dAtAraH sAdhavo gorasAnAm |
anye lokAH shAshvatA vItashokAH  samAkIrNA gopradAne ratAnAm || 28||

na tvevAsAM dAnamAtraM prashastaM  pAtraM kAlo govisheSho vidhishcha |
j~nAtvA deyA vipra gavAntaraM hi  duHkhaM j~nAtuM pAvakAdityabhUtam || 29||

svAdhyAyADhyo yo.atimAtraM tapasvI  vaitAnastho brAhmaNaH pAtramAsAm |
kRRichChrotsRRiShTAH poShaNAbhyAgatAshcha  dvArairetairgovisheShAH prashastAH || 30||

tisro rAtrIradbhirupoShya bhUmau  tRRiptA gAvastarpitebhyaH pradeyAH |
vatsaiH prItAH suprajAH sopachArA stryahaM dattvA gorasairvartitavyam || 31||

dattvA dhenuM suvratAM kA.nsyadohAM  kalyANavatsAmapalAyinIM cha |
yAvanti lomAni bhavanti tasyA stAvadvarShANyashnute svargalokam || 32||

tathAnaDvAhaM brAhmaNAya pradAya  dAntaM dhuryaM balavantaM yuvAnam |
kulAnujIvaM vIryavantaM bRRihantaM  bhu~Nkte lokAnsaMmitAndhenudasya || 33||

goShu kShAntaM gosharaNyaM kRRitaj~naM  vRRittiglAnaM tAdRRishaM pAtramAhuH |
vRRittiglAne sambhrame vA mahArthe  kRRiShyarthe vA homahetoH prasUtyAm || 34||

gurvarthe vA bAlapuShTyAbhiSha~NgA dgAvo dAtuM deshakAlo.avishiShTaH |
antarjAtAH sukrayaj~nAnalabdhAH  prANakrItA nirjitAshchaudakAshcha || 35||

nAchiketa uvAcha||

shrutvA vaivasvatavachastamahaM punarabruvam |
agomI gopradAtR^INAM kathaM lokAnnigachChati || 36||

tato yamo.abravIddhImAngopradAne parAM gatim |
gopradAnAnukalpaM tu gAmRRite santi gopradAH || 37||

alAbhe yo gavAM dadyAdghRRitadhenuM yatavrataH |
tasyaitA ghRRitavAhinyaH kSharante vatsalA iva || 38||

ghRRitAlAbhe cha yo dadyAttiladhenuM yatavrataH |
sa durgAttArito dhenvA kShIranadyAM pramodate || 39||

tilAlAbhe cha yo dadyAjjaladhenuM yatavrataH |
sa kAmapravahAM shItAM nadImetAmupAshnute || 40||

evamAdIni me tatra dharmarAjo nyadarshayat |
dRRiShTvA cha paramaM harShamavApamahamachyuta || 41||

nivedaye chApi priyaM bhavatsu  kraturmahAnalpadhanaprachAraH |
prApto mayA tAta sa matprasUtaH  prapatsyate vedavidhipravRRittaH || 42||

shApo hyayaM bhavato.anugrahAya  prApto mayA yatra dRRiShTo yamo me |
dAnavyuShTiM tatra dRRiShTvA mahArthAM  niHsa.ndigdhaM dAnadharmA.nshchariShye || 43||

idaM cha mAmabravIddharmarAjaH  punaH punaH samprahRRiShTo dvijarShe |
dAnena tAta prayato.abhUH sadaiva  visheShato gopradAnaM cha kuryAH || 44||

shuddho hyartho nAvamanyaH svadharmA tpAtre deyaM deshakAlopapanne |
tasmAdgAvaste nityameva pradeyA  mA bhUchcha te sa.nshayaH kashchidatra || 45||

etAH purA adadannityameva  shAntAtmAno dAnapathe niviShTAH |
tapA.nsyugrANyapratisha~NkamAnA ste vai dAnaM pradadushchApi shaktyA || 46||

kAle shaktyA matsaraM varjayitvA  shuddhAtmAnaH shraddhinaH puNyashIlAH |
dattvA taptvA lokamamuM prapannA  dedIpyante puNyashIlAshcha nAke || 47||

etaddAnaM nyAyalabdhaM dvijebhyaH  pAtre dattaM prApaNIyaM parIkShya |
kAmyAShTamyAM vartitavyaM dashAhaM  rasairgavAM shakRRitA prasnavairvA || 48||

vedavratI syAdvRRiShabhapradAtA  vedAvAptirgoyugasya pradAne |
tIrthAvAptirgoprayuktapradAne  pApotsargaH kapilAyAH pradAne || 49||

gAmapyekAM kapilAM sampradAya  nyAyopetAM kalmaShAdvipramuchyet |
gavAM rasAtparamaM nAsti kiM chi dgavAM dAnaM sumahattadvadanti || 50||

gAvo lokAndhArayanti kSharantyo  gAvashchAnnaM sa~njanayanti loke |
yastajjAnanna gavAM hArdameti  sa vai gantA nirayaM pApachetAH || 51||

yatte dAtuM gosahasraM shataM vA  shatArdhaM vA dasha vA sAdhuvatsAH |
apyekAM vA sAdhave brAhmaNAya  sAsyAmuShminpuNyatIrthA nadI vai || 52||

prAptyA puShTyA lokasa.nrakShaNena  gAvastulyAH sUryapAdaiH pRRithivyAm |
shabdashchaikaH santatishchopabhoga stasmAdgodaH sUrya ivAbhibhAti || 53||

guruM shiShyo varayedgopradAne  sa vai vaktA niyataM svargadAtA |
vidhij~nAnAM sumahAneSha dharmo  vidhiM hyAdyaM vidhayaH sa.nshrayanti || 54||

etaddAnaM nyAyalabdhaM dvijebhyaH  pAtre dattvA prApayethAH parIkShya |
tvayyAsha.nsantyamarA mAnavAshcha  vayaM chApi prasRRite puNyashIlAH || 55||

ityukto.ahaM dharmarAj~nA maharShe  dharmAtmAnaM shirasAbhipraNamya |
anuj~nAtastena vaivasvatena  pratyAgamaM bhagavatpAdamUlam || 56||

\hrule

\medskip
              gopradAnikam.h
                  71
\medskip

yudhiShThira uvAcha||

uktaM vai gopradAnaM te nAchiketamRRiShiM prati |
mAhAtmyamapi chaivoktamuddeshena gavAM prabho || 1||

nRRigeNa cha yathA duHkhamanubhUtaM mahAtmanA |
ekAparAdhAdaj~nAnAtpitAmaha mahAmate || 2||

dvAravatyAM yathA chAsau nivishantyAM samuddhRRitaH |
mokShaheturabhUtkRRiShNastadapyavadhRRitaM mayA || 3||

kiM tvasti mama sa.ndeho gavAM lokaM prati prabho |
tattvataH shrotumichChAmi godA yatra vishantyuta || 4||

bhIShma uvAcha||

atrApyudAharantImamitihAsaM purAtanam |
yathApRRichChatpadmayonimetadeva shatakratuH || 5||

shakra uvAcha||

svarlokavAsinAM lakShmImabhibhUya svayA tviShA |
golokavAsinaH pashye vrajataH sa.nshayo.atra me || 6||

kIdRRishA bhagava.NllokA gavAM tadbrUhi me.anagha |
yAnAvasanti dAtAra etadichChAmi veditum || 7||

kIdRRishAH kimphalAH kaH svitparamastatra vai guNaH |
kathaM cha puruShAstatra gachChanti vigatajvarAH || 8||

kiyatkAlaM pradAnasya dAtA cha phalamashnute |
kathaM bahuvidhaM dAnaM syAdalpamapi vA katham || 9||

bahvInAM kIdRRishaM dAnamalpAnAM vApi kIdRRisham |
adattvA gopradAH santi kena vA tachcha sha.nsa me || 10||

kathaM cha bahudAtA syAdalpadAtrA samaH prabho |
alpapradAtA bahudaH kathaM cha syAdiheshvara || 11||

kIdRRishI dakShiNA chaiva gopradAne vishiShyate |
etattathyena bhagavanmama sha.nsitumarhasi || 12||

\hrule

\medskip
                  72
\medskip

brahmovAcha||

yo.ayaM prashnastvayA pRRiShTo gopradAnAdhikAravAn |
nAsya praShTAsti loke.asmi.nstvatto.anyo hi shatakrato || 1||

santi nAnAvidhA lokA yA.nstvaM shakra na pashyasi |
pashyAmi yAnahaM lokAnekapatnyashcha yAH striyaH || 2||

karmabhishchApi sushubhaiH suvratA RRiShayastathA |
sasharIrA hi tAnyAnti brAhmaNAH shubhavRRittayaH || 3||

sharIranyAsamokSheNa manasA nirmalena cha |
svapnabhUtA.nshcha tA.NllokAnpashyantIhApi suvratAH || 4||

te tu lokAH sahasrAkSha shRRiNu yAdRRigguNAnvitAH |
na tatra kramate kAlo na jarA na cha pApakam || 5||

tathAnyannAshubhaM ki~nchinna vyAdhistatra na klamaH || 5||

yadyachcha gAvo manasA tasminvA~nChanti vAsava |
tatsarvaM prApayanti sma mama pratyakShadarshanAt || 6||

kAmagAH kAmachAriNyaH kAmAtkAmA.nshcha bhu~njate || 6||

vApyaH sarA.nsi sarito vividhAni vanAni cha |
gRRihANi parvatAshchaiva yAvaddravyaM cha ki~nchana || 7||

manoj~naM sarvabhUtebhyaH sarvaM tatra pradRRishyate |
IdRRishAnviddhi tA.NllokAnnAsti lokastato.adhikaH || 8||

tatra sarvasahAH kShAntA vatsalA guruvartinaH |
aha~NkArairvirahitA yAnti shakra narottamAH || 9||

yaH sarvamA.nsAni na bhakShayIta  pumAnsadA yAvadantAya yuktaH |
mAtApitrorarchitA satyayuktaH  shushrUShitA brAhmaNAnAmanindyaH || 10||

akrodhano goShu tathA dvijeShu  dharme rato gurushushrUShakashcha |
yAvajjIvaM satyavRRitte ratashcha  dAne rato yaH kShamI chAparAdhe || 11||

mRRidurdAnto devaparAyaNashcha  sarvAtithishchApi tathA dayAvAn |
IdRRigguNo mAnavaH samprayAti  lokaM gavAM shAshvataM chAvyayaM cha || 12||

na pAradArI pashyati lokamenaM  na vai gurughno na mRRiShApralApI |
sadApavAdI brAhmaNaH shAntavedo  doShairanyairyashcha yukto durAtmA || 13||

na mitradhru~NnaikRRitikaH kRRitaghnaH  shaTho.anRRijurdharmavidveShakashcha |
na brahmahA manasApi prapashye dgavAM lokaM puNyakRRitAM nivAsam || 14||

etatte sarvamAkhyAtaM naipuNena sureshvara |
gopradAnaratAnAM tu phalaM shRRiNu shatakrato || 15||

dAyAdyalabdhairarthairyo gAH krItvA samprayachChati |
dharmArjitadhanakrItAnsa lokAnashnute.akShayAn || 16||

yo vai dyUte dhanaM jitvA gAH krItvA samprayachChati |
sa divyamayutaM shakra varShANAM phalamashnute || 17||

dAyAdyA yasya vai gAvo nyAyapUrvairupArjitAH |
pradattAstAH pradAtR^INAM sambhavantyakShayA dhruvAH || 18||

pratigRRihya cha yo dadyAdgAH sushuddhena chetasA |
tasyApIhAkShayA.NllokAndhruvAnviddhi shachIpate || 19||

janmaprabhRRiti satyaM cha yo brUyAnniyatendriyaH |
gurudvijasahaH kShAntastasya gobhiH samA gatiH || 20||

na jAtu brAhmaNo vAchyo yadavAchyaM shachIpate |
manasA goShu na druhyedgovRRittirgonukampakaH || 21||

satye dharme cha niratastasya shakra phalaM shRRiNu |
gosahasreNa samitA tasya dhenurbhavatyuta || 22||

kShatriyasya guNairebhiranvitasya phalaM shRRiNu |
tasyApi shatatulyA gaurbhavatIti vinishchayaH || 23||

vaishyasyaite yadi guNAstasya pa~nchAshataM bhavet |
shUdrasyApi vinItasya chaturbhAgaphalaM smRRitam || 24||

etachchaivaM yo.anutiShTheta yuktaH  satyena yukto gurushushrUShayA cha |
dAntaH kShAnto devatArchI prashAntaH  shuchirbuddho dharmashIlo.anaha.nvAk || 25||

mahatphalaM prApnute sa dvijAya  dattvA dogdhrIM vidhinAnena dhenum |
nityaM dadyAdekabhaktaH sadA cha  satye sthito gurushushrUShitA cha || 26||

vedAdhyAyI goShu yo bhaktimA.nshcha  nityaM dRRiShTvA yo.abhinandeta gAshcha |
A jAtito yashcha gavAM nameta  idaM phalaM shakra nibodha tasya || 27||

yatsyAdiShTvA rAjasUye phalaM tu  yatsyAdiShTvA bahunA kA~nchanena |
etattulyaM phalamasyAhuragryaM  sarve santastvRRiShayo ye cha siddhAH || 28||

yo.agraM bhaktAnki~nchidaprAshya dadyA dgobhyo nityaM govratI satyavAdI |
shAnto buddho gosahasrasya puNyaM  sa.nvatsareNApnuyAtpuNyashIlaH || 29||

ya ekaM bhaktamashnIyAddadyAdekaM gavAM cha yat |
dasha varShANyanantAni govratI gonukampakaH || 30||

ekenaiva cha bhaktena yaH krItvA gAM prayachChati |
yAvanti tasya proktAni divasAni shatakrato || 31||

tAvachChatAnAM sa gavAM phalamApnoti shAshvatam || 31||

brAhmaNasya phalaM hIdaM kShatriye.abhihitaM shRRiNu |
pa~nchavArShikametattu kShatriyasya phalaM smRRitam || 32||

tato.ardhena tu vaishyasya shUdro vaishyArdhataH smRRitaH || 32||

yashchAtmavikrayaM kRRitvA gAH krItvA samprayachChati |
yAvatIH sparshayedgA vai tAvattu phalamashnute || 33||

lomni lomni mahAbhAga lokAshchAsyAkShayAH smRRitAH || 33||

sa~NgrAmeShvarjayitvA tu yo vai gAH samprayachChati |
AtmavikrayatulyAstAH shAshvatA viddhi kaushika || 34||

alAbhe yo gavAM dadyAttiladhenuM yatavrataH |
durgAtsa tArito dhenvA kShIranadyAM pramodate || 35||

na tvevAsAM dAnamAtraM prashastaM  pAtraM kAlo govisheSho vidhishcha |
kAlaj~nAnaM vipra gavAntaraM hi  duHkhaM j~nAtuM pAvakAdityabhUtam || 36||

svAdhyAyADhyaM shuddhayoniM prashAntaM  vaitAnasthaM pApabhIruM kRRitaj~nam |
goShu kShAntaM nAtitIkShNaM sharaNyaM  vRRittiglAnaM tAdRRishaM pAtramAhuH || 37||

vRRittiglAne sIdati chAtimAtraM  kRRiShyarthaM vA homahetoH prasUtyAm |
gurvarthaM vA bAlasa.nvRRiddhaye vA  dhenuM dadyAddeshakAle vishiShTe || 38||

antarjAtAH sukrayaj~nAnalabdhAH  prANakrItA nirjitAshchaukajAshcha |
kRRichChrotsRRiShTAH poShaNAbhyAgatAshcha  dvArairetairgovisheShAH prashastAH || 39||

balAnvitAH shIlavayopapannAH  sarvAH prasha.nsanti sugandhavatyaH |
yathA hi ga~NgA saritAM variShThA  tathArjunInAM kapilA variShThA || 40||

tisro rAtrIstvadbhirupoShya bhUmau  tRRiptA gAvastarpitebhyaH pradeyAH |
vatsaiH puShTaiH kShIrapaiH suprachArA stryahaM dattvA gorasairvartitavyam || 41||

dattvA dhenuM suvratAM sAdhuvatsAM  kalyANavRRittAmapalAyinIM cha |
yAvanti lomAni bhavanti tasyA stAvanti varShANi vasatyamutra || 42||

tathAnaDvAhaM brAhmaNAyAtha dhuryaM  dattvA yuvAnaM balinaM vinItam |
halasya voDhAramanantavIryaM  prApnoti lokAndashadhenudasya || 43||

kAntAre brAhmaNAngAshcha yaH paritrAti kaushika |
kShemeNa cha vimuchyeta tasya puNyaphalaM shRRiNu || 44||

ashvamedhakratostulyaM phalaM bhavati shAshvatam || 44||

mRRityukAle sahasrAkSha yAM vRRittimanukA~NkShate |
lokAnbahuvidhAndivyAnyadvAsya hRRidi vartate || 45||

tatsarvaM samavApnoti karmaNA tena mAnavaH |
gobhishcha samanuj~nAtaH sarvatra sa mahIyate || 46||

yastvetenaiva vidhinA gAM vaneShvanugachChati |
tRRiNagomayaparNAshI niHspRRiho niyataH shuchiH || 47||

akAmaM tena vastavyaM muditena shatakrato |
mama loke suraiH sArdhaM loke yatrApi chechChati || 48||

\hrule

\medskip
                  73
\medskip

indra uvAcha||

jAnanyo gAmapaharedvikrIyAdvArthakAraNAt |
etadvij~nAtumichChAmi kA nu tasya gatirbhavet || 1||

brahmovAcha||

bhakShArthaM vikrayArthaM vA ye.apahAraM hi kurvate |
dAnArthaM vA brAhmaNAya tatredaM shrUyatAM phalam || 2||

vikrayArthaM hi yo hi.nsyAdbhakShayedvA nira~NkushaH |
ghAtayAnaM hi puruShaM ye.anumanyeyurarthinaH || 3||

ghAtakaH khAdako vApi tathA yashchAnumanyate |
yAvanti tasyA lomAni tAvadvarShANi majjati || 4||

ye doShA yAdRRishAshchaiva dvijayaj~nopaghAtake |
vikraye chApahAre cha te doShA vai smRRitAH prabho || 5||

apahRRitya tu yo gAM vai brAhmaNAya prayachChati |
yAvaddAne phalaM tasyAstAvannirayamRRichChati || 6||

suvarNaM dakShiNAmAhurgopradAne mahAdyute |
suvarNaM paramaM hyuktaM dakShiNArthamasa.nshayam || 7||

gopradAnaM tArayate sapta pUrvA.nstathA parAn |
suvarNaM dakShiNAM dattvA tAvaddviguNamuchyate || 8||

suvarNaM paramaM dAnaM suvarNaM dakShiNA parA |
suvarNaM pAvanaM shakra pAvanAnAM paraM smRRitam || 9||

kulAnAM pAvanaM prAhurjAtarUpaM shatakrato |
eShA me dakShiNA proktA samAsena mahAdyute || 10||

bhIShma uvAcha||

etatpitAmahenoktamindrAya bharatarShabha |
indro dasharathAyAha rAmAyAha pitA tathA || 11||

rAghavo.api priyabhrAtre lakShmaNAya yashasvine |
RRiShibhyo lakShmaNenoktamaraNye vasatA vibho || 12||

pAramparyAgataM chedamRRiShayaH sa.nshitavratAH |
durdharaM dhArayAmAsU rAjAnashchaiva dhArmikAH || 13||

upAdhyAyena gaditaM mama chedaM yudhiShThira || 13||

ya idaM brAhmaNo nityaM vadedbrAhmaNasa.nsadi |
yaj~neShu gopradAneShu dvayorapi samAgame || 14||

tasya lokAH kilAkShayyA daivataiH saha nityadA |
iti brahmA sa bhagavAnuvAcha parameshvaraH || 15||

\hrule

\medskip
              vrataniyamaphalam.h
                  74
\medskip

yudhiShThira uvAcha||

visrambhito.ahaM bhavatA dharmAnpravadatA vibho |
pravakShyAmi tu sa.ndehaM tanme brUhi pitAmaha || 1||

vratAnAM kiM phalaM proktaM kIdRRishaM vA mahAdyute |
niyamAnAM phalaM kiM cha svadhItasya cha kiM phalam || 2||

damasyeha phalaM kiM cha vedAnAM dhAraNe cha kim |
adhyApane phalaM kiM cha sarvamichChAmi veditum || 3||

apratigrAhake kiM cha phalaM loke pitAmaha |
tasya kiM cha phalaM dRRiShTaM shrutaM yaH samprayachChati || 4||

svakarmaniratAnAM cha shUrANAM chApi kiM phalam |
satye cha kiM phalaM proktaM brahmacharye cha kiM phalam || 5||

pitRRishushrUShaNe kiM cha mAtRRishushrUShaNe tathA |
AchAryagurushushrUShAsvanukroshAnukampane || 6||

etatsarvamasheSheNa pitAmaha yathAtatham |
vettumichChAmi dharmaj~na paraM kautUhalaM hi me || 7||

bhIShma uvAcha||

yo vrataM vai yathoddiShTaM tathA sampratipadyate |
akhaNDaM samyagArabdhaM tasya lokAH sanAtanAH || 8||

niyamAnAM phalaM rAjanpratyakShamiha dRRishyate |
niyamAnAM kratUnAM cha tvayAvAptamidaM phalam || 9||

svadhItasyApi cha phalaM dRRishyate.amutra cheha cha |
ihaloke.arthavAnnityaM brahmaloke cha modate || 10||

damasya tu phalaM rAja~nshRRiNu tvaM vistareNa me |
dAntAH sarvatra sukhino dAntAH sarvatra nirvRRitAH || 11||

yatrechChAgAmino dAntAH sarvashatruniShUdanAH |
prArthayanti cha yaddAntA labhante tanna sa.nshayaH || 12||

yujyante sarvakAmairhi dAntAH sarvatra pANDava |
svarge tathA pramodante tapasA vikrameNa cha || 13||

dAnairyaj~naishcha vividhairyathA dAntAH kShamAnvitAH |
dAtA kupyati no dAntastasmAddAnAtparo damaH || 14||

yastu dadyAdakupyanhi tasya lokAH sanAtanAH |
krodho hanti hi yaddAnaM tasmAddAnAtparo damaH || 15||

adRRishyAni mahArAja sthAnAnyayutasho divi |
RRiShINAM sarvalokeShu yAnIto yAnti devatAH || 16||

damena yAni nRRipate gachChanti paramarShayaH |
kAmayAnA mahatsthAnaM tasmAddAnAtparo damaH || 17||

adhyApakaH parikleshAdakShayaM phalamashnute |
vidhivatpAvakaM hutvA brahmaloke narAdhipa || 18||

adhItyApi hi yo vedAnnyAyavidbhyaH prayachChati |
gurukarmaprasha.nsI cha so.api svarge mahIyate || 19||

kShatriyo.adhyayane yukto yajane dAnakarmaNi |
yuddhe yashcha paritrAtA so.api svarge mahIyate || 20||

vaishyaH svakarmanirataH pradAnAllabhate mahat |
shUdraH svakarmanirataH svargaM shushrUShayArchChati || 21||

shUrA bahuvidhAH proktAsteShAmarthA.nshcha me shRRiNu |
shUrAnvayAnAM nirdiShTaM phalaM shUrasya chaiva ha || 22||

yaj~nashUrA dame shUrAH satyashUrAstathApare |
yuddhashUrAstathaivoktA dAnashUrAshcha mAnavAH || 23||

buddhishUrAstathaivAnye kShamAshUrAstathApare |
Arjave cha tathA shUrAH shame vartanti mAnavAH || 24||

taistaistu niyamaiH shUrA bahavaH santi chApare |
vedAdhyayanashUrAshcha shUrAshchAdhyApane ratAH || 25||

gurushushrUShayA shUrAH pitRRishushrUShayApare |
mAtRRishushrUShayA shUrA bhaikShyashUrAstathApare || 26||

sA~NkhyashUrAshcha bahavo yogashUrAstathApare |
araNye gRRihavAse cha shUrAshchAtithipUjane || 27||

sarve yAnti parA.NllokAnsvakarmaphalanirjitAn || 27||

dhAraNaM sarvavedAnAM sarvatIrthAvagAhanam |
satyaM cha bruvato nityaM samaM vA syAnna vA samam || 28||

ashvamedhasahasraM cha satyaM cha tulayA dhRRitam |
ashvamedhasahasrAddhi satyameva vishiShyate || 29||

satyena sUryastapati satyenAgniH pradIpyate |
satyena mAruto vAti sarvaM satye pratiShThitam || 30||

satyena devAnprINAti pitR^Invai brAhmaNA.nstathA |
satyamAhuH paraM dharmaM tasmAtsatyaM na la~Nghayet || 31||

munayaH satyaniratA munayaH satyavikramAH |
munayaH satyashapathAstasmAtsatyaM vishiShyate || 32||

satyavantaH svargaloke modante bharatarShabha || 32||

damaH satyaphalAvAptiruktA sarvAtmanA mayA |
asa.nshayaM vinItAtmA sarvaH svarge mahIyate || 33||

brahmacharyasya tu guNA~nshRRiNu me vasudhAdhipa |
A janmamaraNAdyastu brahmachArI bhavediha || 34||

na tasya ki~nchidaprApyamiti viddhi janAdhipa || 34||

bahvyaH koTyastvRRiShINAM tu brahmaloke vasantyuta |
satye ratAnAM satataM dAntAnAmUrdhvaretasAm || 35||

brahmacharyaM dahedrAjansarvapApAnyupAsitam |
brAhmaNena visheSheNa brAhmaNo hyagniruchyate || 36||

pratyakShaM cha tavApyetadbrAhmaNeShu tapasviShu |
bibheti hi yathA shakro brahmachAripradharShitaH || 37||

tadbrahmacharyasya phalamRRiShINAmiha dRRishyate || 37||

mAtApitroH pUjane yo dharmastamapi me shRRiNu |
shushrUShate yaH pitaraM na chAsUyetkatha~nchana || 38||

mAtaraM vAnaha.nvAdI gurumAchAryameva cha || 38||

tasya rAjanphalaM viddhi svarloke sthAnamuttamam |
na cha pashyeta narakaM gurushushrUShurAtmavAn || 39||

\hrule

\medskip
              gopradAnikam.h
                  75
\medskip

yudhiShThira uvAcha||

vidhiM gavAM paramahaM shrotumichChAmi tattvataH |
yena tA~nshAshvatA.NllokAnakhilAnashnuvImahi || 1||

bhIShma uvAcha||

na godAnAtparaM ki~nchidvidyate vasudhAdhipa |
gaurhi nyAyAgatA dattA sadyastArayate kulam || 2||

satAmarthe samyagutpAdito yaH  sa vai kL^iptaH samyagiShTaH prajAbhyaH |
tasmAtpUrvaM hyAdikAle pravRRittaM  gavAM dAne shRRiNu rAjanvidhiM me || 3||

purA goShUpanItAsu goShu sa.ndigdhadarshinA |
mAndhAtrA prakRRitaM prashnaM bRRihaspatirabhAShata || 4||

dvijAtimabhisatkRRitya shvaH kAlamabhivedya cha |
pradAnArthe niyu~njIta rohiNIM niyatavrataH || 5||

AhvAnaM cha prayu~njIta sama~Nge bahuleti cha |
pravishya cha gavAM madhyamimAM shrutimudAharet || 6||

gaurme mAtA govRRiShabhaH pitA me  divaM sharma jagatI me pratiShThA |
prapadyaivaM sharvarImuShya goShu  munirvANImutsRRijedgopradAne || 7||

sa tAmekAM nishAM gobhiH samasakhyaH samavrataH |
aikAtmyagamanAtsadyaH kalmaShAdvipramuchyate || 8||

utsRRiShTavRRiShavatsA hi pradeyA sUryadarshane |
trividhaM pratipattavyamarthavAdAshiShaH stavAH || 9||

Urjasvinya UrjamedhAshcha yaj~no  garbho.amRRitasya jagatashcha pratiShThA |
kShitau rAdhaHprabhavaH shashvadeva  prAjApatyAH sarvamityarthavAdaH || 10||

gAvo mamainaH praNudantu sauryA stathA saumyAH svargayAnAya santu |
AmnAtA me dadatIrAshrayaM tu  tathAnuktAH santu sarvAshiSho me || 11||

sheShotsarge karmabhirdehamokShe  sarasvatyaH shreyasi sampravRRittAH |
yUyaM nityaM puNyakarmopavAhyA  dishadhvaM me gatimiShTAM prapannAH || 12||

yA vai yUyaM so.ahamadyaikabhAvo  yuShmAndattvA chAhamAtmapradAtA |
manashchyutA manaevopapannAH  sandhukShadhvaM saumyarUpograrUpAH || 13||

evaM tasyAgre pUrvamardhaM vadeta  gavAM dAtA vidhivatpUrvadRRiShTam |
pratibrUyAchCheShamardhaM dvijAtiH  pratigRRihNanvai gopradAne vidhij~naH || 14||

gAM dadAnIti vaktavyamarghyavastravasupradaH |
UdhasyA bharitavyA cha vaiShNavIti cha chodayet || 15||

nAma sa~NkIrtayettasyA yathAsa~NkhyottaraM sa vai |
phalaM ShaDvi.nshadaShTau cha sahasrANi cha vi.nshatiH || 16||

evametAnguNAnvRRiddhAngavAdInAM yathAkramam |
gopradAtA samApnoti samastAnaShTame krame || 17||

godaH shIlI nirbhayashchArghadAtA  na syAdduHkhI vasudAtA cha kAmI |
UdhasyoDhA bhArata yashcha vidvA nvyAkhyAtAste vaiShNavAshchandralokAH || 18||

gA vai dattvA govratI syAttrirAtraM  nishAM chaikAM sa.nvaseteha tAbhiH |
kAmyAShTamyAM vartitavyaM trirAtraM  rasairvA goH shakRRitA prasnavairvA || 19||

vedavratI syAdvRRiShabhapradAtA  vedAvAptirgoyugasya pradAne |
tathA gavAM vidhimAsAdya yajvA  lokAnagryAnvindate nAvidhij~naH || 20||

kAmAnsarvAnpArthivAnekasa.nsthA nyo vai dadyAtkAmadughAM cha dhenum |
samyaktAH syurhavyakavyaughavatya stAsAmukShNAM jyAyasAM sampradAnam || 21||

na chAshiShyAyAvratAyopakuryA nnAshraddadhAnAya na vakrabuddhaye |
guhyo hyayaM sarvalokasya dharmo  nemaM dharmaM yatra tatra prajalpet || 22||

santi loke shraddadhAnA manuShyAH  santi kShudrA rAkShasA mAnuSheShu |
yeShAM dAnaM dIyamAnaM hyaniShTaM  nAstikyaM chApyAshrayante hyapuNyAH || 23||

bArhaspatyaM vAkyametannishamya  ye rAjAno gopradAnAni kRRitvA |
lokAnprAptAH puNyashIlAH suvRRittA stAnme rAjankIrtyamAnAnnibodha || 24||

ushInaro viShvagashvo nRRigashcha  bhagIratho vishruto yauvanAshvaH |
mAndhAtA vai muchukundashcha rAjA  bhUridyumno naiShadhaH somakashcha || 25||

purUravA bharatashchakravartI  yasyAnvaye bhAratAH sarva eva |
tathA vIro dAsharathishcha rAmo  ye chApyanye vishrutAH kIrtimantaH || 26||

tathA rAjA pRRithukarmA dilIpo  divaM prApto gopradAne vidhij~naH |
yaj~nairdAnaistapasA rAjadharmai rmAndhAtAbhUdgopradAnaishcha yuktaH || 27||

tasmAtpArtha tvamapImAM mayoktAM  bArhaspatIM bhAratIM dhArayasva |
dvijAgryebhyaH samprayachCha pratIto  gAH puNyA vai prApya rAjyaM kurUNAm || 28||

vaishampAyana uvAcha||

tathA sarvaM kRRitavAndharmarAjo  bhIShmeNokto vidhivadgopradAne |
sa mAndhAturdevadevopadiShTaM  samyagdharmaM dhArayAmAsa rAjA || 29||

iti nRRipa satataM gavAM pradAne  yavashakalAnsaha gomayaiH pibAnaH |
kShititalashayanaH shikhI yatAtmA  vRRiSha iva rAjavRRiShastadA babhUva || 30||

sa nRRipatirabhavatsadaiva tAbhyaH  prayatamanA hyabhisa.nstuva.nshcha gA vai |
nRRipadhuri cha na gAmayu~Nkta bhUya sturagavarairagamachcha yatra tatra || 31||

\hrule

\medskip
                  76
\medskip

vaishampAyana uvAcha||

tato yudhiShThiro rAjA bhUyaH shAntanavaM nRRipa |
godAne vistaraM dhImAnpaprachCha vinayAnvitaH || 1||

yudhiShThira uvAcha||

gopradAne guNAnsamyakpunaH prabrUhi bhArata |
na hi tRRipyAmyahaM vIra shRRiNvAno.amRRitamIdRRisham || 2||

ityukto dharmarAjena tadA shAntanavo nRRipa |
samyagAha guNA.nstasmai gopradAnasya kevalAn || 3||

bhIShma uvAcha||

vatsalAM guNasampannAM taruNIM vastrasa.nvRRitAm |
dattvedRRishIM gAM viprAya sarvapApaiH pramuchyate || 4||

asuryA nAma te lokA gAM dattvA tatra gachChati |
pItodakAM jagdhatRRiNAM naShTadugdhAM nirindriyAm || 5||

jarogrAmupayuktArthAM jIrNAM kUpamivAjalam |
dattvA tamaH pravishati dvijaM kleshena yojayet || 6||

duShTA ruShTA vyAdhitA durbalA vA  na dAtavyA yAshcha mUlyairadattaiH |
kleshairvipraM yo.aphalaiH sa.nyunakti  tasyAvIryAshchAphalAshchaiva lokAH || 7||

balAnvitAH shIlavayopapannAH  sarvAH prasha.nsanti sugandhavatyaH |
yathA hi ga~NgA saritAM variShThA  tathArjunInAM kapilA variShThA || 8||

yudhiShThira uvAcha||

kasmAtsamAne bahulApradAne  sadbhiH prashastaM kapilApradAnam |
visheShamichChAmi mahAnubhAva  shrotuM samartho hi bhavAnpravaktum || 9||

bhIShma uvAcha||

vRRiddhAnAM bruvatAM tAta shrutaM me yatprabhAShase |
vakShyAmi tadasheSheNa rohiNyo nirmitA yathA || 10||

prajAH sRRijeti vyAdiShTaH pUrvaM dakShaH svayambhuvA |
asRRijadvRRittimevAgre prajAnAM hitakAmyayA || 11||

yathA hyamRRitamAshritya vartayanti divaukasaH |
tathA vRRittiM samAshritya vartayanti prajA vibho || 12||

acharebhyashcha bhUtebhyashcharAH shreShThAstato narAH |
brAhmaNAshcha tataH shreShThAsteShu yaj~nAH pratiShThitAH || 13||

yaj~nairApyAyate somaH sa cha goShu pratiShThitaH |
sarve devAH pramodante pUrvavRRittAstataH prajAH || 14||

etAnyeva tu bhUtAni prAkroshanvRRittikA~NkShayA |
vRRittidaM chAnvapadyanta tRRiShitAH pitRRimAtRRivat || 15||

itIdaM manasA gatvA prajAsargArthamAtmanaH |
prajApatirbalAdhAnamamRRitaM prApibattadA || 16||

sa gatastasya tRRiptiM tu gandhaM surabhimudgiran |
dadarshodgArasa.nvRRittAM surabhiM mukhajAM sutAm || 17||

sAsRRijatsaurabheyIstu surabhirlokamAtaraH |
suvarNavarNAH kapilAH prajAnAM vRRittidhenavaH || 18||

tAsAmamRRitavarNAnAM kSharantInAM samantataH |
babhUvAmRRitajaH phenaH sravantInAmivormijaH || 19||

sa vatsamukhavibhraShTo bhavasya bhuvi tiShThataH |
shirasyavApa tatkruddhaH sa tadodaikShata prabhuH || 20||

lalATaprabhavenAkShNA rohiNIH pradahanniva || 20||

tattejastu tato raudraM kapilA gA vishAM pate |
nAnAvarNatvamanayanmeghAniva divAkaraH || 21||

yAstu tasmAdapakramya somamevAbhisa.nshritAH |
yathotpannAH svavarNasthAstA nItA nAnyavarNatAm || 22||

atha kruddhaM mahAdevaM prajApatirabhAShata |
amRRitenAvasiktastvaM nochChiShTaM vidyate gavAm || 23||

yathA hyamRRitamAdAya somo viShyandate punaH |
tathA kShIraM kSharantyetA rohiNyo.amRRitasambhavAH || 24||

na duShyatyanilo nAgnirna suvarNaM na chodadhiH |
nAmRRitenAmRRitaM pItaM vatsapItA na vatsalA || 25||

imA.NllokAnbhariShyanti haviShA prasnavena cha |
AsAmaishvaryamashnIhi sarvAmRRitamayaM shubham || 26||

vRRiShabhaM cha dadau tasmai saha tAbhiH prajApatiH |
prasAdayAmAsa manastena rudrasya bhArata || 27||

prItashchApi mahAdevashchakAra vRRiShabhaM tadA |
dhvajaM cha vAhanaM chaiva tasmAtsa vRRiShabhadhvajaH || 28||

tato devairmahAdevastadA pashupatiH kRRitaH |
IshvaraH sa gavAM madhye vRRiShA~Nka iti chochyate || 29||

evamavyagravarNAnAM kapilAnAM mahaujasAm |
pradAne prathamaH kalpaH sarvAsAmeva kIrtitaH || 30||

lokajyeShThA lokavRRittipravRRittA  rudropetAH somaviShyandabhUtAH |
saumyAH puNyAH kAmadAH prANadAshcha  gA vai dattvA sarvakAmapradaH syAt || 31||

imaM gavAM prabhavavidhAnamuttamaM  paThansadA shuchiratima~NgalapriyaH |
vimuchyate kalikaluSheNa mAnavaH  priyaM sutAnpashudhanamApnuyAttathA || 32||

havyaM kavyaM tarpaNaM shAntikarma  yAnaM vAso vRRiddhabAlasya puShTim |
etAnsarvAngopradAne guNAnvai  dAtA rAjannApnuyAdvai sadaiva || 33||

vaishampAyana uvAcha||

pitAmahasyAtha nishamya vAkyaM  rAjA saha bhrAtRRibhirAjamIDhaH |
sauvarNakA.nsyopaduhAstato gAH  pArtho dadau brAhmaNasattamebhyaH || 34||

tathaiva tebhyo.abhidadau dvijebhyo  gavAM sahasrANi shatAni chaiva |
yaj~nAnsamuddishya cha dakShiNArthe  lokAnvijetuM paramAM cha kIrtim || 35||

\hrule

\medskip
                  77
\medskip

bhIShma uvAcha||

etasminneva kAle tu vasiShThamRRiShisattamam |
ikShvAkuva.nshajo rAjA saudAso dadatAM varaH || 1||

sarvalokacharaM siddhaM brahmakoshaM sanAtanam |
purohitamidaM praShTumabhivAdyopachakrame || 2||

saudAsa uvAcha||

trailokye bhagavankiM svitpavitraM kathyate.anagha |
yatkIrtayansadA martyaH prApnuyAtpuNyamuttamam || 3||

bhIShma uvAcha||

tasmai provAcha vachanaM praNatAya hitaM tadA |
gavAmupaniShadvidvAnnamaskRRitya gavAM shuchiH || 4||

gAvaH surabhigandhinyastathA guggulugandhikAH |
gAvaH pratiShThA bhUtAnAM gAvaH svastyayanaM mahat || 5||

gAvo bhUtaM bhaviShyachcha gAvaH puShTiH sanAtanI |
gAvo lakShmyAstathA mUlaM goShu dattaM na nashyati || 6||

annaM hi satataM gAvo devAnAM paramaM haviH || 6||

svAhAkAravaShaTkArau goShu nityaM pratiShThitau |
gAvo yaj~nasya hi phalaM goShu yaj~nAH pratiShThitAH || 7||

sAyaM prAtashcha satataM homakAle mahAmate |
gAvo dadati vai homyamRRiShibhyaH puruSharShabha || 8||

kAnichidyAni durgANi duShkRRitAni kRRitAni cha |
taranti chaiva pApmAnaM dhenuM ye dadati prabho || 9||

ekAM cha dashagurdadyAddasha dadyAchcha goshatI |
shataM sahasragurdadyAtsarve tulyaphalA hi te || 10||

anAhitAgniH shatagurayajvA cha sahasraguH |
samRRiddho yashcha kInAsho nArghyamarhanti te trayaH || 11||

kapilAM ye prayachChanti savatsAM kA.nsyadohanAm |
suvratAM vastrasa.nvItAmubhau lokau jayanti te || 12||

yuvAnamindriyopetaM shatena saha yUthapam |
gavendraM brAhmaNendrAya bhUrishRRi~Ngamala~NkRRitam || 13||

vRRiShabhaM ye prayachChanti shrotriyAya parantapa |
aishvaryaM te.abhijAyante jAyamAnAH punaH punaH || 14||

nAkIrtayitvA gAH supyAnnAsmRRitya punarutpatet |
sAyaM prAtarnamasyechcha gAstataH puShTimApnuyAt || 15||

gavAM mUtrapurIShasya nodvijeta kadAchana |
na chAsAM mA.nsamashnIyAdgavAM vyuShTiM tathAshnute || 16||

gAshcha sa~NkIrtayennityaM nAvamanyeta gAstathA |
aniShTaM svapnamAlakShya gAM naraH samprakIrtayet || 17||

gomayena sadA snAyAdgokarIShe cha sa.nvishet |
shleShmamUtrapurIShANi pratighAtaM cha varjayet || 18||

sArdracharmaNi bhu~njIta nirIkShanvAruNIM disham |
vAgyataH sarpiShA bhUmau gavAM vyuShTiM tathAshnute || 19||

ghRRitena juhuyAdagniM ghRRitena svasti vAchayet |
ghRRitaM dadyAdghRRitaM prAshedgavAM vyuShTiM tathAshnute || 20||

gomatyA vidyayA dhenuM tilAnAmabhimantrya yaH |
rasaratnamayIM dadyAnna sa shochetkRRitAkRRite || 21||

gAvo mAmupatiShThantu hemashRRi~NgAH payomuchaH |
surabhyaH saurabheyAshcha saritaH sAgaraM yathA || 22||

gAvaH pashyantu mAM nityaM gAvaH pashyAmyahaM tadA |
gAvo.asmAkaM vayaM tAsAM yato gAvastato vayam || 23||

evaM rAtrau divA chaiva sameShu viShameShu cha |
mahAbhayeShu cha naraH kIrtayanmuchyate bhayAt || 24||

\hrule

\medskip
                  78
\medskip

vasiShTha uvAcha||

shataM varShasahasrANAM tapastaptaM sudushcharam |
gobhiH pUrvavisRRiShTAbhirgachChema shreShThatAmiti || 1||

loke.asmindakShiNAnAM cha sarvAsAM vayamuttamAH |
bhavema na cha lipyema doSheNeti parantapa || 2||

sa eva chetasA tena hato lipyeta sarvadA |
shakRRitA cha pavitrArthaM kurvIrandevamAnuShAH || 3||

tathA sarvANi bhUtAni sthAvarANi charANi cha |
pradAtArashcha golokAngachCheyuriti mAnada || 4||

tAbhyo varaM dadau brahmA tapaso.ante svayaM prabhuH |
evaM bhavatviti vibhurlokA.nstArayateti cha || 5||

uttasthuH siddhikAmAstA bhUtabhavyasya mAtaraH |
tapaso.ante mahArAja gAvo lokaparAyaNAH || 6||

tasmAdgAvo mahAbhAgAH pavitraM paramuchyate |
tathaiva sarvabhUtAnAM gAvastiShThanti mUrdhani || 7||

samAnavatsAM kapilAM dhenuM dattvA payasvinIm |
suvratAM vastrasa.nvItAM brahmaloke mahIyate || 8||

rohiNIM tulyavatsAM tu dhenuM dattvA payasvinIm |
suvratAM vastrasa.nvItAM sUryaloke mahIyate || 9||

samAnavatsAM shabalAM dhenuM dattvA payasvinIm |
suvratAM vastrasa.nvItAM somaloke mahIyate || 10||

samAnavatsAM shvetAM tu dhenuM dattvA payasvinIm |
suvratAM vastrasa.nvItAmindraloke mahIyate || 11||

samAnavatsAM kRRiShNAM tu dhenuM dattvA payasvinIm |
suvratAM vastrasa.nvItAmagniloke mahIyate || 12||

samAnavatsAM dhUmrAM tu dhenuM dattvA payasvinIm |
suvratAM vastrasa.nvItAM yAmyaloke mahIyate || 13||

apAM phenasavarNAM tu savatsAM kA.nsyadohanAm |
pradAya vastrasa.nvItAM vAruNaM lokamashnute || 14||

vAtareNusavarNAM tu savatsAM kA.nsyadohanAm |
pradAya vastrasa.nvItAM vAyuloke mahIyate || 15||

hiraNyavarNAM pi~NgAkShIM savatsAM kA.nsyadohanAm |
pradAya vastrasa.nvItAM kauberaM lokamashnute || 16||

palAladhUmravarNAM tu savatsAM kA.nsyadohanAm |
pradAya vastrasa.nvItAM pitRRiloke mahIyate || 17||

savatsAM pIvarIM dattvA shitikaNThAmala~NkRRitAm |
vaishvadevamasambAdhaM sthAnaM shreShThaM prapadyate || 18||

samAnavatsAM gaurIM tu dhenuM dattvA payasvinIm |
suvratAM vastrasa.nvItAM vasUnAM lokamashnute || 19||

pANDukambalavarNAM tu savatsAM kA.nsyadohanAm |
pradAya vastrasa.nvItAM sAdhyAnAM lokamashnute || 20||

vairATapRRiShThamukShANaM sarvaratnairala~NkRRitam |
pradAya marutAM lokAnajarAnpratipadyate || 21||

vatsopapannAM nIlA~NgAM sarvaratnasamanvitAm |
gandharvApsarasAM lokAndattvA prApnoti mAnavaH || 22||

shitikaNThamanaDvAhaM sarvaratnairala~NkRRitam |
dattvA prajApaterlokAnvishokaH pratipadyate || 23||

gopradAnarato yAti bhittvA jaladasa~nchayAn |
vimAnenArkavarNena divi rAjanvirAjatA || 24||

taM chAruveShAH sushroNyaH sahasraM varayoShitaH |
ramayanti narashreShTha gopradAnarataM naram || 25||

vINAnAM vallakInAM cha nUpurANAM cha shi~njitaiH |
hAsaishcha hariNAkShINAM prasuptaH pratibodhyate || 26||

yAvanti lomAni bhavanti dhenvA stAvanti varShANi mahIyate saH |
svargAchchyutashchApi tato nRRiloke  kule samutpatsyati gominAM saH || 27||

\hrule

\medskip
                  79
\medskip

vasiShTha uvAcha||

ghRRitakShIrapradA gAvo ghRRitayonyo ghRRitodbhavAH |
ghRRitanadyo ghRRitAvartAstA me santu sadA gRRihe || 1||

ghRRitaM me hRRidaye nityaM ghRRitaM nAbhyAM pratiShThitam |
ghRRitaM sarveShu gAtreShu ghRRitaM me manasi sthitam || 2||

gAvo mamAgrato nityaM gAvaH pRRiShThata eva cha |
gAvo me sarvatashchaiva gavAM madhye vasAmyaham || 3||

ityAchamya japetsAyaM prAtashcha puruShaH sadA |
yadahnA kurute pApaM tasmAtsa parimuchyate || 4||

prAsAdA yatra sauvarNA vasordhArA cha yatra sA |
gandharvApsaraso yatra tatra yAnti sahasradAH || 5||

navanItapa~NkAH kShIrodA dadhishaivalasa~NkulAH |
vahanti yatra nadyo vai tatra yAnti sahasradAH || 6||

gavAM shatasahasraM tu yaH prayachChedyathAvidhi |
parAmRRiddhimavApyAtha sa goloke mahIyate || 7||

dasha chobhayataH pretya mAtApitroH pitAmahAn |
dadhAti sukRRitA.NllokAnpunAti cha kulaM naraH || 8||

dhenvAH pramANena samapramANAM  dhenuM tilAnAmapi cha pradAya |
pAnIyadAtA cha yamasya loke  na yAtanAM kA~nchidupaiti tatra || 9||

pavitramagryaM jagataH pratiShThA  divaukasAM mAtaro.athAprameyAH |
anvAlabheddakShiNato vrajechcha  dadyAchcha pAtre prasamIkShya kAlam || 10||

dhenuM savatsAM kapilAM bhUrishRRi~NgAM  kA.nsyopadohAM vasanottarIyAm |
pradAya tAM gAhati durvigAhyAM  yAmyAM sabhAM vItabhayo manuShyaH || 11||

surUpA bahurUpAshcha vishvarUpAshcha mAtaraH |
gAvo mAmupatiShThantAmiti nityaM prakIrtayet || 12||

nAtaH puNyataraM dAnaM nAtaH puNyataraM phalam |
nAto vishiShTaM lokeShu bhUtaM bhavitumarhati || 13||

tvachA lomnAtha shRRi~Ngaishcha vAlaiH kShIreNa medasA |
yaj~naM vahanti sambhUya kimastyabhyadhikaM tataH || 14||

yayA sarvamidaM vyAptaM jagatsthAvaraja~Ngamam |
tAM dhenuM shirasA vande bhUtabhavyasya mAtaram || 15||

guNavachanasamuchchayaikadesho  nRRivara mayaiSha gavAM prakIrtitaste |
na hi paramiha dAnamasti gobhyo  bhavanti na chApi parAyaNaM tathAnyat || 16||

bhIShma uvAcha||

paramidamiti bhUmipo vichintya  pravaramRRiShervachanaM tato mahAtmA |
vyasRRijata niyatAtmavAndvijebhyaH  subahu cha godhanamAptavA.nshcha lokAn || 17||

\hrule

\medskip
                  80
\medskip

yudhiShThira uvAcha||

pavitrANAM pavitraM yachChreShThaM loke cha yadbhavet |
pAvanaM paramaM chaiva tanme brUhi pitAmaha || 1||

bhIShma uvAcha||

gAvo mahArthAH puNyAshcha tArayanti cha mAnavAn |
dhArayanti prajAshchemAH payasA haviShA tathA || 2||

na hi puNyatamaM ki~nchidgobhyo bharatasattama |
etAH pavitrAH puNyAshcha triShu lokeShvanuttamAH || 3||

devAnAmupariShTAchcha gAvaH prativasanti vai |
dattvA chaitA narapate yAnti svargaM manIShiNaH || 4||

mAndhAtA yauvanAshvashcha yayAtirnahuShastathA |
gAvo dadantaH satataM sahasrashatasaMmitAH || 5||

gatAH paramakaM sthAnaM devairapi sudurlabham || 5||

api chAtra purAvRRittaM kathayiShyAmi te.anagha || 6||
RRiShINAmuttamaM dhImAnkRRiShNadvaipAyanaM shukaH |
abhivAdyAhnikaM kRRitvA shuchiH prayatamAnasaH || 7||

pitaraM paripaprachCha dRRiShTalokaparAvaram || 7||

ko yaj~naH sarvayaj~nAnAM variShTha upalakShyate |
kiM cha kRRitvA paraM svargaM prApnuvanti manIShiNaH || 8||

kena devAH pavitreNa svargamashnanti vA vibho |
kiM cha yaj~nasya yaj~natvaM kva cha yaj~naH pratiShThitaH || 9||

dAnAnAmuttamaM kiM cha kiM cha satramataH param |
pavitrANAM pavitraM cha yattadbrUhi mamAnagha || 10||

etachChrutvA tu vachanaM vyAsaH paramadharmavit |
putrAyAkathayatsarvaM tattvena bharatarShabha || 11||

vyAsa uvAcha||

gAvaH pratiShThA bhUtAnAM tathA gAvaH parAyaNam |
gAvaH puNyAH pavitrAshcha pAvanaM dharma eva cha || 12||

pUrvamAsannashRRi~NgA vai gAva ityanushushrumaH |
shRRi~NgArthe samupAsanta tAH kila prabhumavyayam || 13||

tato brahmA tu gAH prAyamupaviShTAH samIkShya ha |
IpsitaM pradadau tAbhyo gobhyaH pratyekashaH prabhuH || 14||

tAsAM shRRi~NgANyajAyanta yasyA yAdRRi~Nmanogatam |
nAnAvarNAH shRRi~NgavantyastA vyarochanta putraka || 15||

brahmaNA varadattAstA havyakavyapradAH shubhAH |
puNyAH pavitrAH subhagA divyasa.nsthAnalakShaNAH || 16||

gAvastejo mahaddivyaM gavAM dAnaM prashasyate || 16||

ye chaitAH samprayachChanti sAdhavo vItamatsarAH |
te vai sukRRitinaH proktAH sarvadAnapradAshcha te || 17||

gavAM lokaM tathA puNyamApnuvanti cha te.anagha || 17||

yatra vRRikShA madhuphalA divyapuShpaphalopagAH |
puShpANi cha sugandhIni divyAni dvijasattama || 18||

sarvA maNimayI bhUmiH sUkShmakA~nchanavAlukA |
sarvatra sukhasa.nsparshA niShpa~NkA nIrajA shubhA || 19||

raktotpalavanaishchaiva maNidaNDairhiraNmayaiH |
taruNAdityasa~NkAshairbhAnti tatra jalAshayAH || 20||

mahArhamaNipatraishcha kA~nchanaprabhakesaraiH |
nIlotpalavimishraishcha sarobhirbahupa~NkajaiH || 21||

karavIravanaiH phullaiH sahasrAvartasa.nvRRitaiH |
santAnakavanaiH phullairvRRikShaishcha samala~NkRRitAH || 22||

nirmalAbhishcha muktAbhirmaNibhishcha mahAdhanaiH |
uddhUtapulinAstatra jAtarUpaishcha nimnagAH || 23||

sarvaratnamayaishchitrairavagADhA nagottamaiH |
jAtarUpamayaishchAnyairhutAshanasamaprabhaiH || 24||

sauvarNagirayastatra maNiratnashilochchayAH |
sarvaratnamayairbhAnti shRRi~NgaishchArubhiruchChritaiH || 25||

nityapuShpaphalAstatra nagAH patrarathAkulAH |
divyagandharasaiH puShpaiH phalaishcha bharatarShabha || 26||

ramante puNyakarmANastatra nityaM yudhiShThira |
sarvakAmasamRRiddhArthA niHshokA gatamanyavaH || 27||

vimAneShu vichitreShu ramaNIyeShu bhArata |
modante puNyakarmANo viharanto yashasvinaH || 28||

upakrIDanti tAnrAja~nshubhAshchApsarasAM gaNAH |
etA.NllokAnavApnoti gAM dattvA vai yudhiShThira || 29||

yAsAmadhipatiH pUShA mAruto balavAnbalI |
aishvarye varuNo rAjA tA mAM pAntu yugandharAH || 30||

surUpA bahurUpAshcha vishvarUpAshcha mAtaraH |
prAjApatyA iti brahma~njapennityaM yatavrataH || 31||

gAstu shushrUShate yashcha samanveti cha sarvashaH |
tasmai tuShTAH prayachChanti varAnapi sudurlabhAn || 32||

na druhyenmanasA chApi goShu tA hi sukhapradAH |
archayeta sadA chaiva namaskAraishcha pUjayet || 33||

dAntaH prItamanA nityaM gavAM vyuShTiM tathAshnute || 33||

yena devAH pavitreNa bhu~njate lokamuttamam |
yatpavitraM pavitrANAM tadghRRitaM shirasA vahet || 34||

ghRRitena juhuyAdagniM ghRRitena svasti vAchayet |
ghRRitaM prAshedghRRitaM dadyAdgavAM vyuShTiM tathAshnute || 35||

tryahamuShNaM pibenmUtraM tryahamuShNaM pibetpayaH |
gavAmuShNaM payaH pItvA tryahamuShNaM ghRRitaM pibet || 36||

tryahamuShNaM ghRRitaM pItvA vAyubhakSho bhavettryaham || 36||

nirhRRitaishcha yavairgobhirmAsaM prasRRitayAvakaH |
brahmahatyAsamaM pApaM sarvametena shudhyati || 37||

parAbhavArthaM daityAnAM devaiH shauchamidaM kRRitam |
devatvamapi cha prAptAH sa.nsiddhAshcha mahAbalAH || 38||

gAvaH pavitrAH puNyAshcha pAvanaM paramaM mahat |
tAshcha dattvA dvijAtibhyo naraH svargamupAshnute || 39||

gavAM madhye shuchirbhUtvA gomatIM manasA japet |
pUtAbhiradbhirAchamya shuchirbhavati nirmalaH || 40||

agnimadhye gavAM madhye brAhmaNAnAM cha sa.nsadi |
vidyAvedavratasnAtA brAhmaNAH puNyakarmiNaH || 41||

adhyApayera~nshiShyAnvai gomatIM yaj~nasaMmitAm |
trirAtropoShitaH shrutvA gomatIM labhate varam || 42||

putrakAmashcha labhate putraM dhanamathApi cha |
patikAmA cha bhartAraM sarvakAmA.nshcha mAnavaH || 43||

gAvastuShTAH prayachChanti sevitA vai na sa.nshayaH || 43||

evametA mahAbhAgA yaj~niyAH sarvakAmadAH |
rohiNya iti jAnIhi naitAbhyo vidyate param || 44||

ityuktaH sa mahAtejAH shukaH pitrA mahAtmanA |
pUjayAmAsa gA nityaM tasmAttvamapi pUjaya || 45||

\hrule

\medskip
              shrIgosa.nvAdaH
                  81
\medskip

yudhiShThira uvAcha||

mayA gavAM purIShaM vai shriyA juShTamiti shrutam |
etadichChAmyahaM shrotuM sa.nshayo.atra hi me mahAn || 1||

bhIShma uvAcha||

atrApyudAharantImamitihAsaM purAtanam |
gobhirnRRipeha sa.nvAdaM shriyA bharatasattama || 2||

shrIH kRRitveha vapuH kAntaM gomadhyaM pravivesha ha |
gAvo.atha vismitAstasyA dRRiShTvA rUpasya sampadam || 3||

gAva UchuH||

kAsi devi kuto vA tvaM rUpeNApratimA bhuvi |
vismitAH sma mahAbhAge tava rUpasya sampadA || 4||

ichChAmastvAM vayaM j~nAtuM kA tvaM kva cha gamiShyasi |
tattvena cha suvarNAbhe sarvametadbravIhi naH || 5||

shrIruvAcha||

lokakAntAsmi bhadraM vaH shrIrnAmneha parishrutA |
mayA daityAH parityaktA vinaShTAH shAshvatIH samAH || 6||

indro vivasvAnsomashcha viShNurApo.agnireva cha |
mayAbhipannA RRidhyante RRiShayo devatAstathA || 7||

yA.nshcha dviShAmyahaM gAvaste vinashyanti sarvashaH |
dharmArthakAmahInAshcha te bhavantyasukhAnvitAH || 8||

evamprabhAvAM mAM gAvo vijAnIta sukhapradAm |
ichChAmi chApi yuShmAsu vastuM sarvAsu nityadA || 9||

AgatA prArthayAnAhaM shrIjuShTA bhavatAnaghAH || 9||

gAva UchuH||

adhruvAM cha~nchalAM cha tvAM sAmAnyAM bahubhiH saha |
na tvAmichChAmi bhadraM te gamyatAM yatra rochate || 10||

vapuShmantyo vayaM sarvAH kimasmAkaM tvayAdya vai |
yatreShTaM gamyatAM tatra kRRitakAryA vayaM tvayA || 11||

shrIruvAcha||

kimetadvaH kShamaM gAvo yanmAM nehAbhyanandatha |
na mAM samprati gRRihNItha kasmAdvai durlabhAM satIm || 12||

satyashcha lokavAdo.ayaM loke charati suvratAH |
svayaM prApte paribhavo bhavatIti vinishchayaH || 13||

mahadugraM tapaH kRRitvA mAM niShevanti mAnavAH |
devadAnavagandharvAH pishAchoragarAkShasAH || 14||

kShamametaddhi vo gAvaH pratigRRihNIta mAmiha |
nAvamanyA hyahaM saumyAstrailokye sacharAchare || 15||

gAva UchuH||

nAvamanyAmahe devi na tvAM paribhavAmahe |
adhruvA chalachittAsi tatastvAM varjayAmahe || 16||

bahunAtra kimuktena gamyatAM yatra vA~nChasi |
vapuShmatyo vayaM sarvAH kimasmAkaM tvayAnaghe || 17||

shrIruvAcha||

avaj~nAtA bhaviShyAmi sarvalokeShu mAnadAH |
pratyAkhyAnena yuShmAbhiH prasAdaH kriyatAmiti || 18||

mahAbhAgA bhavatyo vai sharaNyAH sharaNAgatAm |
paritrAyantu mAM nityaM bhajamAnAmaninditAm || 19||

mAnanAM tvahamichChAmi bhavatyaH satataM shubhAH || 19||

apyekA~Nge tu vo vastumichChAmi cha sukutsite |
na vo.asti kutsitaM ki~nchida~NgeShvAlakShyate.anaghAH || 20||

puNyAH pavitrAH subhagA mamAdeshaM prayachChata |
vaseyaM yatra chA~Nge.ahaM tanme vyAkhyAtumarhatha || 21||

bhIShma uvAcha||

evamuktAstu tA gAvaH shubhAH karuNavatsalAH |
saMmantrya sahitAH sarvAH shriyamUchurnarAdhipa || 22||

avashyaM mAnanA kAryA tavAsmAbhiryashasvini |
shakRRinmUtre nivasa naH puNyametaddhi naH shubhe || 23||

shrIruvAcha||

diShTyA prasAdo yuShmAbhiH kRRito me.anugrahAtmakaH |
evaM bhavatu bhadraM vaH pUjitAsmi sukhapradAH || 24||

bhIShma uvAcha||

evaM kRRitvA tu samayaM shrIrgobhiH saha bhArata |
pashyantInAM tatastAsAM tatraivAntaradhIyata || 25||

etadgoshakRRitaH putra mAhAtmyaM te.anuvarNitam |
mAhAtmyaM cha gavAM bhUyaH shrUyatAM gadato mama || 26||

\hrule

\medskip
              golokaprashnaH
                  82
\medskip

bhIShma uvAcha||

ye cha gAH samprayachChanti hutashiShTAshinashcha ye |
teShAM satrANi yaj~nAshcha nityameva yudhiShThira || 1||

RRite dadhighRRiteneha na yaj~naH sampravartate |
tena yaj~nasya yaj~natvamatomUlaM cha lakShyate || 2||

dAnAnAmapi sarveShAM gavAM dAnaM prashasyate |
gAvaH shreShThAH pavitrAshcha pAvanaM hyetaduttamam || 3||

puShTyarthametAH seveta shAntyarthamapi chaiva ha |
payo dadhi ghRRitaM yAsAM sarvapApapramochanam || 4||

gAvastejaH paraM proktamiha loke paratra cha |
na gobhyaH paramaM ki~nchitpavitraM puruSharShabha || 5||

atrApyudAharantImamitihAsaM purAtanam |
pitAmahasya sa.nvAdamindrasya cha yudhiShThira || 6||

parAbhUteShu daityeShu shakre tribhuvaneshvare |
prajAH samuditAH sarvAH satyadharmaparAyaNAH || 7||

atharShayaH sagandharvAH kiMnaroragarAkShasAH |
devAsurasuparNAshcha prajAnAM patayastathA || 8||

paryupAsanta kauravya kadAchidvai pitAmaham || 8||

nAradaH parvatashchaiva vishvAvasuhahAhuhU |
divyatAneShu gAyantaH paryupAsanta taM prabhum || 9||

tatra divyAni puShpANi prAvahatpavanastathA |
AjahrurRRitavashchApi sugandhIni pRRithakpRRithak || 10||

tasmindevasamAvAye sarvabhUtasamAgame |
divyavAditrasa~NghuShTe divyastrIchAraNAvRRite || 11||

indraH paprachCha deveshamabhivAdya praNamya cha || 11||

devAnAM bhagavankasmAllokeshAnAM pitAmaha |
upariShTAdgavAM loka etadichChAmi veditum || 12||

kiM tapo brahmacharyaM vA gobhiH kRRitamiheshvara |
devAnAmupariShTAdyadvasantyarajasaH sukham || 13||

tataH provAcha taM brahmA shakraM balanisUdanam |
avaj~nAtAstvayA nityaM gAvo balanisUdana || 14||

tena tvamAsAM mAhAtmyaM na vettha shRRiNu tatprabho |
gavAM prabhAvaM paramaM mAhAtmyaM cha surarShabha || 15||

yaj~nA~NgaM kathitA gAvo yaj~na eva cha vAsava |
etAbhishchApyRRite yaj~no na pravartetkatha~nchana || 16||

dhArayanti prajAshchaiva payasA haviShA tathA |
etAsAM tanayAshchApi kRRiShiyogamupAsate || 17||

janayanti cha dhAnyAni bIjAni vividhAni cha |
tato yaj~nAH pravartante havyaM kavyaM cha sarvashaH || 18||

payo dadhi ghRRitaM chaiva puNyAshchaitAH surAdhipa |
vahanti vividhAnbhArAnkShuttRRiShNAparipIDitAH || 19||

munI.nshcha dhArayantIha prajAshchaivApi karmaNA |
vAsavAkUTavAhinyaH karmaNA sukRRitena cha || 20||

upariShTAttato.asmAkaM vasantyetAH sadaiva hi || 20||

etatte kAraNaM shakra nivAsakRRitamadya vai |
gavAM devopariShTAddhi samAkhyAtaM shatakrato || 21||

etA hi varadattAshcha varadAshchaiva vAsava |
saurabhyaH puNyakarmiNyaH pAvanAH shubhalakShaNAH || 22||

yadarthaM gA gatAshchaiva saurabhyaH surasattama |
tachcha me shRRiNu kArtsnyena vadato balasUdana || 23||

purA devayuge tAta daityendreShu mahAtmasu |
trI.NllokAnanushAsatsu viShNau garbhatvamAgate || 24||

adityAstapyamAnAyAstapo ghoraM sudushcharam |
putrArthamamarashreShTha pAdenaikena nityadA || 25||

tAM tu dRRiShTvA mahAdevIM tapyamAnAM mahattapaH |
dakShasya duhitA devI surabhirnAma nAmataH || 26||

atapyata tapo ghoraM hRRiShTA dharmaparAyaNA |
kailAsashikhare ramye devagandharvasevite || 27||

vyatiShThadekapAdena paramaM yogamAsthitA |
dasha varShasahasrANi dasha varShashatAni cha || 28||

santaptAstapasA tasyA devAH sarShimahoragAH |
tatra gatvA mayA sArdhaM paryupAsanta tAM shubhAm || 29||

athAhamabruvaM tatra devIM tAM tapasAnvitAm |
kimarthaM tapyate devi tapo ghoramanindite || 30||

prItaste.ahaM mahAbhAge tapasAnena shobhane |
varayasva varaM devi dAtAsmIti pura.ndara || 31||

surabhyuvAcha||

vareNa bhagavanmahyaM kRRitaM lokapitAmaha |
eSha eva varo me.adya yatprIto.asi mamAnagha || 32||

brahmovAcha||

tAmevaM bruvatIM devIM surabhIM tridasheshvara |
pratyabruvaM yaddevendra tannibodha shachIpate || 33||

alobhakAmyayA devi tapasA cha shubhena te |
prasanno.ahaM varaM tasmAdamaratvaM dadAni te || 34||

trayANAmapi lokAnAmupariShTAnnivatsyasi |
matprasAdAchcha vikhyAto golokaH sa bhaviShyati || 35||

mAnuSheShu cha kurvANAH prajAH karma sutAstava |
nivatsyanti mahAbhAge sarvA duhitarashcha te || 36||

manasA chintitA bhogAstvayA vai divyamAnuShAH |
yachcha svargasukhaM devi tatte sampatsyate shubhe || 37||

tasyA lokAH sahasrAkSha sarvakAmasamanvitAH |
na tatra kramate mRRityurna jarA na cha pAvakaH || 38||

na dainyaM nAshubhaM ki~nchidvidyate tatra vAsava || 38||

tatra divyAnyaraNyAni divyAni bhavanAni cha |
vimAnAni cha yuktAni kAmagAni cha vAsava || 39||

vrataishcha vividhaiH puNyaistathA tIrthAnusevanAt |
tapasA mahatA chaiva sukRRitena cha karmaNA || 40||

shakyaH samAsAdayituM golokaH puShkarekShaNa || 40||

etatte sarvamAkhyAtaM mayA shakrAnupRRichChate |
na te paribhavaH kAryo gavAmarinisUdana || 41||

bhIShma uvAcha||

etachChrutvA sahasrAkShaH pUjayAmAsa nityadA |
gAshchakre bahumAnaM cha tAsu nityaM yudhiShThira || 42||

etatte sarvamAkhyAtaM pAvanaM cha mahAdyute |
pavitraM paramaM chApi gavAM mAhAtmyamuttamam || 43||

kIrtitaM puruShavyAghra sarvapApavinAshanam || 43||

ya idaM kathayennityaM brAhmaNebhyaH samAhitaH |
havyakavyeShu yaj~neShu pitRRikAryeShu chaiva ha || 44||

sArvakAmikamakShayyaM pitR^I.nstasyopatiShThati || 44||

goShu bhaktashcha labhate yadyadichChati mAnavaH |
striyo.api bhaktA yA goShu tAshcha kAmAnavApnuyuH || 45||

putrArthI labhate putraM kanyA patimavApnuyAt |
dhanArthI labhate vittaM dharmArthI dharmamApnuyAt || 46||

vidyArthI prApnuyAdvidyAM sukhArthI prApnuyAtsukham |
na ki~nchiddurlabhaM chaiva gavAM bhaktasya bhArata || 47||

\hrule

\medskip
              suvarNotpattiH
                  83
\medskip

yudhiShThira uvAcha||

uktaM pitAmahenedaM gavAM dAnamanuttamam |
visheSheNa narendrANAmiti dharmamavekShatAm || 1||

rAjyaM hi satataM duHkhamAshramAshcha sudurvidAH |
parivAreNa vai duHkhaM durdharaM chAkRRitAtmabhiH || 2||

bhUyiShThaM cha narendrANAM vidyate na shubhA gatiH || 2||

pUyante te.atra niyataM prayachChanto vasundharAm |
pUrvaM cha kathitA dharmAstvayA me kurunandana || 3||

evameva gavAmuktaM pradAnaM te nRRigeNa ha |
RRiShiNA nAchiketena pUrvameva nidarshitam || 4||

vedopaniShade chaiva sarvakarmasu dakShiNA |
sarvakratuShu choddiShTaM bhUmirgAvo.atha kA~nchanam || 5||

tatra shrutistu paramA suvarNaM dakShiNeti vai |
etadichChAmyahaM shrotuM pitAmaha yathAtatham || 6||

kiM suvarNaM kathaM jAtaM kasminkAle kimAtmakam |
kiM dAnaM kiM phalaM chaiva kasmAchcha paramuchyate || 7||

kasmAddAnaM suvarNasya pUjayanti manIShiNaH |
kasmAchcha dakShiNArthaM tadyaj~nakarmasu shasyate || 8||

kasmAchcha pAvanaM shreShThaM bhUmergobhyashcha kA~nchanam |
paramaM dakShiNArthe cha tadbravIhi pitAmaha || 9||

bhIShma uvAcha||

shRRiNu rAjannavahito bahukAraNavistaram |
jAtarUpasamutpattimanubhUtaM cha yanmayA || 10||

pitA mama mahAtejAH shantanurnidhanaM gataH |
tasya ditsurahaM shrAddhaM ga~NgAdvAramupAgamam || 11||

tatrAgamya pituH putra shrAddhakarma samArabham |
mAtA me jAhnavI chaiva sAhAyyamakarottadA || 12||

tato.agratastapaHsiddhAnupaveshya bahUnRRiShIn |
toyapradAnAtprabhRRiti kAryANyahamathArabham || 13||

tatsamApya yathoddiShTaM pUrvakarma samAhitaH |
dAtuM nirvapaNaM samyagyathAvadahamArabham || 14||

tatastaM darbhavinyAsaM bhittvA suruchirA~NgadaH |
pralambAbharaNo bAhurudatiShThadvishAM pate || 15||

tamutthitamahaM dRRiShTvA paraM vismayamAgamam |
pratigrahItA sAkShAnme piteti bharatarShabha || 16||

tato me punarevAsItsa~nj~nA sa~nchintya shAstrataH |
nAyaM vedeShu vihito vidhirhasta iti prabho || 17||

piNDo deyo nareNeha tato matirabhUnmama || 17||

sAkShAnneha manuShyasya pitaro.antarhitAH kvachit |
gRRihNanti vihitaM tvevaM piNDo deyaH kusheShviti || 18||

tato.ahaM tadanAdRRitya piturhastanidarshanam |
shAstrapramANAtsUkShmaM tu vidhiM pArthiva sa.nsmaran || 19||

tato darbheShu tatsarvamadadaM bharatarShabha |
shAstramArgAnusAreNa tadviddhi manujarShabha || 20||

tataH so.antarhito bAhuH piturmama narAdhipa |
tato mAM darshayAmAsuH svapnAnte pitarastadA || 21||

prIyamANAstu mAmUchuH prItAH sma bharatarShabha |
vij~nAnena tavAnena yanna muhyasi dharmataH || 22||

tvayA hi kurvatA shAstraM pramANamiha pArthiva |
AtmA dharmaH shrutaM vedAH pitarashcha maharShibhiH || 23||

sAkShAtpitAmaho brahmA guravo.atha prajApatiH |
pramANamupanItA vai sthitishcha na vichAlitA || 24||

tadidaM samyagArabdhaM tvayAdya bharatarShabha |
kiM tu bhUmergavAM chArthe suvarNaM dIyatAmiti || 25||

evaM vayaM cha dharmashcha sarve chAsmatpitAmahAH |
pAvitA vai bhaviShyanti pAvanaM paramaM hi tat || 26||

dasha pUrvAndasha parA.nstathA santArayanti te |
suvarNaM ye prayachChanti evaM me pitaro.abruvan || 27||

tato.ahaM vismito rAjanpratibuddho vishAM pate |
suvarNadAne.akaravaM matiM bharatasattama || 28||

itihAsamimaM chApi shRRiNu rAjanpurAtanam |
jAmadagnyaM prati vibho dhanyamAyuShyameva cha || 29||

jAmadagnyena rAmeNa tIvraroShAnvitena vai |
triHsaptakRRitvaH pRRithivI kRRitA niHkShatriyA purA || 30||

tato jitvA mahIM kRRitsnAM rAmo rAjIvalochanaH |
AjahAra kratuM vIro brahmakShatreNa pUjitam || 31||

vAjimedhaM mahArAja sarvakAmasamanvitam |
pAvanaM sarvabhUtAnAM tejodyutivivardhanam || 32||

vipApmApi sa tejasvI tena kratuphalena vai |
naivAtmano.atha laghutAM jAmadagnyo.abhyagachChata || 33||

sa tu kratuvareNeShTvA mahAtmA dakShiNAvatA |
paprachChAgamasampannAnRRiShIndevA.nshcha bhArgavaH || 34||

pAvanaM yatparaM nR^INAmugre karmaNi vartatAm |
taduchyatAM mahAbhAgA iti jAtaghRRiNo.abravIt || 35||

vasiShTha uvAcha||

devatAste prayachChanti suvarNaM ye dadatyuta |
agnirhi devatAH sarvAH suvarNaM cha tadAtmakam || 36||

tasmAtsuvarNaM dadatA dattAH sarvAshcha devatAH |
bhavanti puruShavyAghra na hyataH paramaM viduH || 37||

bhUya eva cha mAhAtmyaM suvarNasya nibodha me |
gadato mama viprarShe sarvashastrabhRRitAM vara || 38||

mayA shrutamidaM pUrvaM purANe bhRRigunandana |
prajApateH kathayato manoH svAyambhuvasya vai || 39||

shUlapANerbhagavato rudrasya cha mahAtmanaH |
girau himavati shreShThe tadA bhRRigukulodvaha || 40||

devyA vivAhe nirvRRitte rudrANyA bhRRigunandana |
samAgame bhagavato devyA saha mahAtmanaH || 41||

tataH sarve samudvignA bhagavantamupAgaman || 41||

te mahAdevamAsInaM devIM cha varadAmumAm |
prasAdya shirasA sarve rudramUchurbhRRigUdvaha || 42||

ayaM samAgamo deva devyA saha tavAnagha |
tapasvinastapasvinyA tejasvinyAtitejasaH || 43||

amoghatejAstvaM deva devI cheyamumA tathA || 43||

apatyaM yuvayordeva balavadbhavitA prabho |
tannUnaM triShu lokeShu na ki~nchichCheShayiShyati || 44||

tadebhyaH praNatebhyastvaM devebhyaH pRRithulochana |
varaM prayachCha lokesha trailokyahitakAmyayA || 45||

apatyArthaM nigRRihNIShva tejo jvalitamuttamam || 45||

iti teShAM kathayatAM bhagavAngovRRiShadhvajaH |
evamastviti devA.nstAnviprarShe pratyabhAShata || 46||

ityuktvA chordhvamanayattadreto vRRiShavAhanaH |
UrdhvaretAH samabhavattataHprabhRRiti chApi saH || 47||

rudrANI tu tataH kruddhA prajochChede tathA kRRite |
devAnathAbravIttatra strIbhAvAtparuShaM vachaH || 48||

yasmAdapatyakAmo vai bhartA me vinivartitaH |
tasmAtsarve surA yUyamanapatyA bhaviShyatha || 49||

prajochChedo mama kRRito yasmAdyuShmAbhiradya vai |
tasmAtprajA vaH khagamAH sarveShAM na bhaviShyati || 50||

pAvakastu na tatrAsIchChApakAle bhRRigUdvaha |
devA devyAstathA shApAdanapatyAstadAbhavan || 51||

rudrastu tejo.apratimaM dhArayAmAsa tattadA |
praskannaM tu tatastasmAtki~nchittatrApatadbhuvi || 52||

tatpapAta tadA chAgnau vavRRidhe chAdbhutopamam |
tejastejasi sampRRiktamekayonitvamAgatam || 53||

etasminneva kAle tu devAH shakrapurogamAH |
asurastArako nAma tena santApitA bhRRisham || 54||

AdityA vasavo rudrA maruto.athAshvinAvapi |
sAdhyAshcha sarve santrastA daiteyasya parAkramAt || 55||

sthAnAni devatAnAM hi vimAnAni purANi cha |
RRiShINAmAshramAshchaiva babhUvurasurairhRRitAH || 56||

te dInamanasaH sarve devAshcha RRiShayashcha ha |
prajagmuH sharaNaM devaM brahmANamajaraM prabhum || 57||

\hrule

\medskip
              kArttikeyotpattiH
                  84
\medskip

devA UchuH||

asurastArako nAma tvayA dattavaraH prabho |
surAnRRiShI.nshcha klishnAti vadhastasya vidhIyatAm || 1||

tasmAdbhayaM samutpannamasmAkaM vai pitAmaha |
paritrAyasva no deva na hyanyA gatirasti naH || 2||

brahmovAcha||

samo.ahaM sarvabhUtAnAmadharmaM neha rochaye |
hanyatAM tArakaH kShipraM surarShigaNabAdhakaH || 3||

vedA dharmAshcha notsAdaM gachCheyuH surasattamAH |
vihitaM pUrvamevAtra mayA vai vyetu vo jvaraH || 4||

devA UchuH||

varadAnAdbhagavato daiteyo balagarvitaH |
devairna shakyate hantuM sa kathaM prashamaM vrajet || 5||

sa hi naiva sma devAnAM nAsurANAM na rakShasAm |
vadhyaH syAmiti jagrAha varaM tvattaH pitAmaha || 6||

devAshcha shaptA rudrANyA prajochChede purA kRRite |
na bhaviShyati vo.apatyamiti sarvajagatpate || 7||

brahmovAcha||

hutAshano na tatrAsIchChApakAle surottamAH |
sa utpAdayitApatyaM vadhArthaM tridashadviShAm || 8||

tadvai sarvAnatikramya devadAnavarAkShasAn |
mAnuShAnatha gandharvAnnAgAnatha cha pakShiNaH || 9||

astreNAmoghapAtena shaktyA taM ghAtayiShyati |
yato vo bhayamutpannaM ye chAnye surashatravaH || 10||

sanAtano hi sa~NkalpaH kAma ityabhidhIyate |
rudrasya tejaH praskannamagnau nipatitaM cha tat || 11||

tattejo.agnirmahadbhUtaM dvitIyamiva pAvakam |
vadhArthaM devashatrUNAM ga~NgAyAM janayiShyati || 12||

sa tu nAvApa taM shApaM naShTaH sa hutabhuktadA |
tasmAdvo bhayahRRiddevAH samutpatsyati pAvakiH || 13||

anviShyatAM vai jvalanastathA chAdya niyujyatAm |
tArakasya vadhopAyaH kathito vai mayAnaghAH || 14||

na hi tejasvinAM shApAstejaHsu prabhavanti vai |
balAnyatibalaM prApya nabalAni bhavanti vai || 15||

hanyAdavadhyAnvaradAnapi chaiva tapasvinaH |
sa~NkalpAbhiruchiH kAmaH sanAtanatamo.analaH || 16||

jagatpatiranirdeshyaH sarvagaH sarvabhAvanaH |
hRRichChayaH sarvabhUtAnAM jyeShTho rudrAdapi prabhuH || 17||

anviShyatAM sa tu kShipraM tejorAshirhutAshanaH |
sa vo manogataM kAmaM devaH sampAdayiShyati || 18||

etadvAkyamupashrutya tato devA mahAtmanaH |
jagmuH sa.nsiddhasa~NkalpAH paryeShanto vibhAvasum || 19||

tatastrailokyamRRiShayo vyachinvanta suraiH saha |
kA~NkShanto darshanaM vahneH sarve tadgatamAnasAH || 20||

pareNa tapasA yuktAH shrImanto lokavishrutAH |
lokAnanvacharansiddhAH sarva eva bhRRigUdvaha || 21||

naShTamAtmani sa.nlInaM nAdhijagmurhutAshanam || 21||

tataH sa~njAtasantrAsAnagnerdarshanalAlasAn |
jalecharaH klAntamanAstejasAgneH pradIpitaH || 22||

uvAcha devAnmaNDUko rasAtalatalotthitaH || 22||

rasAtalatale devA vasatyagniriti prabho |
santApAdiha samprAptaH pAvakaprabhavAdaham || 23||

sa sa.nsupto jale devA bhagavAnhavyavAhanaH |
apaH sa.nsRRijya tejobhistena santApitA vayam || 24||

tasya darshanamiShTaM vo yadi devA vibhAvasoH |
tatrainamabhigachChadhvaM kAryaM vo yadi vahninA || 25||

gamyatAM sAdhayiShyAmo vayaM hyagnibhayAtsurAH |
etAvaduktvA maNDUkastvarito jalamAvishat || 26||

hutAshanastu bubudhe maNDUkasyAtha paishunam |
shashApa sa tamAsAdya na rasAnvetsyasIti vai || 27||

taM sa sa.nyujya shApena maNDUkaM pAvako yayau |
anyatra vAsAya vibhurna cha devAnadarshayat || 28||

devAstvanugrahaM chakrurmaNDUkAnAM bhRRigUdvaha |
yattachChRRiNu mahAbAho gadato mama sarvashaH || 29||

devA UchuH||

agnishApAdajihvApi rasaj~nAnabahiShkRRitAH |
sarasvatIM bahuvidhAM yUyamuchchArayiShyatha || 30||

bilavAsagatA.nshchaiva nirAdAnAnachetasaH |
gatAsUnapi vaH shuShkAnbhUmiH sandhArayiShyati || 31||

tamogatAyAmapi cha nishAyAM vichariShyatha || 31||

ityuktvA tA.nstato devAH punareva mahImimAm |
parIyurjvalanasyArthe na chAvindanhutAshanam || 32||

atha tAndviradaH kashchitsurendradviradopamaH |
ashvatthastho.agnirityevaM prAha devAnbhRRigUdvaha || 33||

shashApa jvalanaH sarvAndviradAnkrodhamUrChitaH |
pratIpA bhavatAM jihvA bhavitrIti bhRRigUdvaha || 34||

ityuktvA niHsRRito.ashvatthAdagnirvAraNasUchitaH |
pravivesha shamIgarbhamatha vahniH suShupsayA || 35||

anugrahaM tu nAgAnAM yaM chakruH shRRiNu taM prabho |
devA bhRRigukulashreShTha prItAH satyaparAkramAH || 36||

devA UchuH||

pratIpayA jihvayApi sarvAhArAnkariShyatha |
vAchaM chochchArayiShyadhvamuchchairavya~njitAkSharam || 37||

ityuktvA punarevAgnimanusasrurdivaukasaH || 37||

ashvatthAnniHsRRitashchAgniH shamIgarbhagatastadA |
shukena khyApito vipra taM devAH samupAdravan || 38||

shashApa shukamagnistu vAgvihIno bhaviShyasi |
jihvAM chAvartayAmAsa tasyApi hutabhuktadA || 39||

dRRiShTvA tu jvalanaM devAH shukamUchurdayAnvitAH |
bhavitA na tvamatyantaM shakune naShTavAgiti || 40||

AvRRittajihvasya sato vAkyaM kAntaM bhaviShyati |
bAlasyeva pravRRiddhasya kalamavyaktamadbhutam || 41||

ityuktvA taM shamIgarbhe vahnimAlakShya devatAH |
tadevAyatanaM chakruH puNyaM sarvakriyAsvapi || 42||

tataHprabhRRiti chApyagniH shamIgarbheShu dRRishyate |
utpAdane tathopAyamanujagmushcha mAnavAH || 43||

Apo rasAtale yAstu sa.nsRRiShTAshchitrabhAnunA |
tAH parvataprasravaNairUShmAM mu~nchanti bhArgava || 44||

pAvakenAdhishayatA santaptAstasya tejasA || 44||

tato.agnirdevatA dRRiShTvA babhUva vyathitastadA |
kimAgamanamityevaM tAnapRRichChata pAvakaH || 45||

tamUchurvibudhAH sarve te chaiva paramarShayaH |
tvAM niyokShyAmahe kArye tadbhavAnkartumarhati || 46||

kRRite cha tasminbhavitA tavApi sumahAnguNaH || 46||

agniruvAcha||

brUta yadbhavatAM kAryaM sarvaM kartAsmi tatsurAH |
bhavatAM hi niyojyo.ahaM mA vo.atrAstu vichAraNA || 47||

devA UchuH||

asurastArako nAma brahmaNo varadarpitaH |
asmAnprabAdhate vIryAdvadhastasya vidhIyatAm || 48||

imAndevagaNA.nstAta prajApatigaNA.nstathA |
RRiShI.nshchApi mahAbhAgAnparitrAyasva pAvaka || 49||

apatyaM tejasA yuktaM pravIraM janaya prabho |
yadbhayaM no.asurAttasmAnnAshayeddhavyavAhana || 50||

shaptAnAM no mahAdevyA nAnyadasti parAyaNam |
anyatra bhavato vIryaM tasmAttrAyasva nastataH || 51||

ityuktaH sa tathetyuktvA bhagavAnhavyakavyabhuk |
jagAmAtha durAdharSho ga~NgAM bhAgIrathIM prati || 52||

tayA chApyabhavanmishro garbhashchAsyAbhavattadA |
vavRRidhe sa tadA garbhaH kakShe kRRiShNagatiryathA || 53||

tejasA tasya garbhasya ga~NgA vihvalachetanA |
santApamagamattIvraM sA soDhuM na shashAka ha || 54||

Ahite jvalanenAtha garbhe tejaHsamanvite |
ga~NgAyAmasuraH kashchidbhairavaM nAdamutsRRijat || 55||

abuddhApatitenAtha nAdena vipulena sA |
vitrastodbhrAntanayanA ga~NgA viplutalochanA || 56||

visa~nj~nA nAshakadgarbhaM sandhArayitumAtmanA || 56||

sA tu tejaHparItA~NgI kampamAnA cha jAhnavI |
uvAcha vachanaM vipra tadA garbhabaloddhatA || 57||

na te shaktAsmi bhagava.nstejaso.asya vidhAraNe || 57||

vimUDhAsmi kRRitAnena tathAsvAsthyaM kRRitaM param |
vihvalA chAsmi bhagava.nstejo naShTaM cha me.anagha || 58||

dhAraNe nAsya shaktAhaM garbhasya tapatAM vara |
utsrakShye.ahamimaM duHkhAnna tu kAmAtkatha~nchana || 59||

na chetaso.asti sa.nsparsho mama deva vibhAvaso |
Apadarthe hi sambandhaH susUkShmo.api mahAdyute || 60||

yadatra guNasampannamitaraM vA hutAshana |
tvayyeva tadahaM manye dharmAdharmau cha kevalau || 61||

tAmuvAcha tato vahnirdhAryatAM dhAryatAmayam |
garbho mattejasA yukto mahAguNaphalodayaH || 62||

shaktA hyasi mahIM kRRitsnAM voDhuM dhArayituM tathA |
na hi te ki~nchidaprApyaM madretodhAraNAdRRite || 63||

sA vahninA vAryamANA devaishchApi saridvarA |
samutsasarja taM garbhaM merau girivare tadA || 64||

samarthA dhAraNe chApi rudratejaHpradharShitA |
nAshakattaM tadA garbhaM sandhArayitumojasA || 65||

sA samutsRRijya taM duHkhAddIptavaishvAnaraprabham |
darshayAmAsa chAgnistAM tadA ga~NgAM bhRRigUdvaha || 66||

paprachCha saritAM shreShThAM kachchidgarbhaH sukhodayaH || 66||

kIdRRigvarNo.api vA devi kIdRRigrUpashcha dRRishyate |
tejasA kena vA yuktaH sarvametadbravIhi me || 67||

ga~NgovAcha||

jAtarUpaH sa garbho vai tejasA tvamivAnala |
suvarNo vimalo dIptaH parvataM chAvabhAsayat || 68||

padmotpalavimishrANAM hradAnAmiva shItalaH |
gandho.asya sa kadambAnAM tulyo vai tapatAM vara || 69||

tejasA tasya garbhasya bhAskarasyeva rashmibhiH |
yaddravyaM parisa.nsRRiShTaM pRRithivyAM parvateShu vA || 70||

tatsarvaM kA~nchanIbhUtaM samantAtpratyadRRishyata || 70||

paryadhAvata shailA.nshcha nadIH prasravaNAni cha |
vyadIpayattejasA cha trailokyaM sacharAcharam || 71||

eva.nrUpaH sa bhagavAnputraste havyavAhana |
sUryavaishvAnarasamaH kAntyA soma ivAparaH || 72||

evamuktvA tu sA devI tatraivAntaradhIyata || 72||

pAvakashchApi tejasvI kRRitvA kAryaM divaukasAm |
jagAmeShTaM tato deshaM tadA bhArgavanandana || 73||

etaiH karmaguNairloke nAmAgneH parigIyate |
hiraNyaretA iti vai RRiShibhirvibudhaistathA || 74||

pRRithivI cha tadA devI khyAtA vasumatIti vai || 74||

sa tu garbho mahAtejA gA~NgeyaH pAvakodbhavaH |
divyaM sharavaNaM prApya vavRRidhe.adbhutadarshanaH || 75||

dadRRishuH kRRittikAstaM tu bAlArkasadRRishadyutim |
jAtasnehAshcha taM bAlaM pupuShuH stanyavisravaiH || 76||

tataH sa kArttikeyatvamavApa paramadyutiH |
skannatvAtskandatAM chApi guhAvAsAdguho.abhavat || 77||

evaM suvarNamutpannamapatyaM jAtavedasaH |
tatra jAmbUnadaM shreShThaM devAnAmapi bhUShaNam || 78||

tataHprabhRRiti chApyetajjAtarUpamudAhRRitam |
yatsuvarNaM sa bhagavAnagnirIshaH prajApatiH || 79||

pavitrANAM pavitraM hi kanakaM dvijasattama |
agnIShomAtmakaM chaiva jAtarUpamudAhRRitam || 80||

ratnAnAmuttamaM ratnaM bhUShaNAnAM tathottamam |
pavitraM cha pavitrANAM ma~NgalAnAM cha ma~Ngalam || 81||

\hrule

\medskip
                  85
\medskip

vasiShTha uvAcha||

api chedaM purA rAma shrutaM me brahmadarshanam |
pitAmahasya yadvRRittaM brahmaNaH paramAtmanaH || 1||

devasya mahatastAta vAruNIM bibhratastanum |
aishvarye vAruNe rAma rudrasyeshasya vai prabho || 2||

AjagmurmunayaH sarve devAshchAgnipurogamAH |
yaj~nA~NgAni cha sarvANi vaShaTkArashcha mUrtimAn || 3||

mUrtimanti cha sAmAni yajUMShi cha sahasrashaH |
RRigvedashchAgamattatra padakramavibhUShitaH || 4||

lakShaNAni svarAH stobhA niruktaM svarabhaktayaH |
o~NkArashchAvasannetre nigrahapragrahau tathA || 5||

vedAshcha sopaniShado vidyA sAvitryathApi cha |
bhUtaM bhavyaM bhaviShyachcha dadhAra bhagavA~nshivaH || 6||

juhvachchAtmanyathAtmAnaM svayameva tadA prabho || 6||

devapatnyashcha kanyAshcha devAnAM chaiva mAtaraH |
AjagmuH sahitAstatra tadA bhRRigukulodvaha || 7||

yaj~naM pashupateH prItA varuNasya mahAtmanaH |
svayambhuvastu tA dRRiShTvA retaH samapatadbhuvi || 8||

tasya shukrasya niShpandAtpA.nsUnsa~NgRRihya bhUmitaH |
prAsyatpUShA karAbhyAM vai tasminneva hutAshane || 9||

tatastasminsampravRRitte satre jvalitapAvake |
brahmaNo juhvatastatra prAdurbhAvo babhUva ha || 10||

skannamAtraM cha tachChukraM sruveNa pratigRRihya saH |
AjyavanmantravachchApi so.ajuhodbhRRigunandana || 11||

tataH sa~njanayAmAsa bhUtagrAmaM sa vIryavAn |
tatastu tejasastasmAjjaj~ne lokeShu taijasam || 12||

tamasastAmasA bhAvA vyApi sattvaM tathobhayam |
saguNastejaso nityaM tamasyAkAshameva cha || 13||

sarvabhUteShvatha tathA sattvaM tejastathA tamaH |
shukre hute.agnau tasmi.nstu prAdurAsa.nstrayaH prabho || 14||

puruShA vapuShA yuktA yuktAH prasavajairguNaiH |
bhRRigityeva bhRRiguH pUrvama~NgArebhyo.a~NgirAbhavat || 15||

a~NgArasa.nshrayAchchaiva kavirityaparo.abhavat |
saha jvAlAbhirutpanno bhRRigustasmAdbhRRiguH smRRitaH || 16||

marIchibhyo marIchistu mArIchaH kashyapo hyabhUt |
a~NgArebhyo.a~NgirAstAta vAlakhilyAH shilochchayAt || 17||

atraivAtreti cha vibho jAtamatriM vadantyapi || 17||

tathA bhasmavyapohebhyo brahmarShigaNasaMmitAH |
vaikhAnasAH samutpannAstapaHshrutaguNepsavaH || 18||

ashruto.asya samutpannAvashvinau rUpasaMmatau || 18||

sheShAH prajAnAM patayaH srotobhyastasya jaj~nire |
RRiShayo lomakUpebhyaH svedAchChando malAtmakam || 19||

etasmAtkAraNAdAhuragniM sarvAstu devatAH |
RRiShayaH shrutasampannA vedaprAmANyadarshanAt || 20||

yAni dArUNi te mAsA niryAsAH pakShasa~nj~nitAH |
ahorAtrA muhUrtAstu pittaM jyotishcha vAruNam || 21||

raudraM lohitamityAhurlohitAtkanakaM smRRitam |
tanmaitramiti vij~neyaM dhUmAchcha vasavaH smRRitAH || 22||

archiSho yAshcha te rudrAstathAdityA mahAprabhAH |
uddiShTAste tathA~NgArA ye dhiShNyeShu divi sthitAH || 23||

AdinAthashcha lokasya tatparaM brahma taddhruvam |
sarvakAmadamityAhustatra havyamudAvahat || 24||

tato.abravInmahAdevo varuNaH paramAtmakaH |
mama satramidaM divyamahaM gRRihapatistviha || 25||

trINi pUrvANyapatyAni mama tAni na sa.nshayaH |
iti jAnIta khagamA mama yaj~naphalaM hi tat || 26||

agniruvAcha||

mada~NgebhyaH prasUtAni madAshrayakRRitAni cha |
mamaiva tAnyapatyAni varuNo hyavashAtmakaH || 27||

athAbravIllokagururbrahmA lokapitAmahaH |
mamaiva tAnyapatyAni mama shukraM hutaM hi tat || 28||

ahaM vaktA cha mantrasya hotA shukrasya chaiva ha |
yasya bIjaM phalaM tasya shukraM chetkAraNaM matam || 29||

tato.abruvandevagaNAH pitAmahamupetya vai |
kRRitA~njalipuTAH sarve shirobhirabhivandya cha || 30||

vayaM cha bhagavansarve jagachcha sacharAcharam |
tavaiva prasavAH sarve tasmAdagnirvibhAvasuH || 31||

varuNashcheshvaro devo labhatAM kAmamIpsitam || 31||

nisargAdvaruNashchApi brahmaNo yAdasAM patiH |
jagrAha vai bhRRiguM pUrvamapatyaM sUryavarchasam || 32||

Ishvaro.a~NgirasaM chAgnerapatyArthe.abhyakalpayat |
pitAmahastvapatyaM vai kaviM jagrAha tattvavit || 33||

tadA sa vAruNaH khyAto bhRRiguH prasavakarmakRRit |
Agneyastva~NgirAH shrImAnkavirbrAhmo mahAyashAH || 34||

bhArgavA~Ngirasau loke lokasantAnalakShaNau || 34||

ete vipravarAH sarve prajAnAM patayastrayaH |
sarvaM santAnameteShAmidamityupadhAraya || 35||

bhRRigostu putrAstatrAsansapta tulyA bhRRigorguNaiH |
chyavano vajrashIrShashcha shuchiraurvastathaiva cha || 36||

shukro vareNyashcha vibhuH savanashcheti sapta te |
bhArgavA vAruNAH sarve yeShAM va.nshe bhavAnapi || 37||

aShTau chA~NgirasaH putrA vAruNAste.apyudAhRRitAH |
bRRihaspatirutathyashcha vayasyaH shAntireva cha || 38||

ghoro virUpaH sa.nvartaH sudhanvA chAShTamaH smRRitaH |
ete.aShTAvagnijAH sarve j~nAnaniShThA nirAmayAH || 39||

brAhmaNasya kaveH putrA vAruNAste.apyudAhRRitAH |
aShTau prasavajairyuktA guNairbrahmavidaH shubhAH || 40||

kaviH kAvyashcha viShNushcha buddhimAnushanAstathA |
bhRRigushcha virajAshchaiva kAshI chograshcha dharmavit || 41||

aShTau kavisutA hyete sarvamebhirjagattatam |
prajApataya ete hi prajAnAM yairimAH prajAH || 42||

evama~Ngirasashchaiva kaveshcha prasavAnvayaiH |
bhRRigoshcha bhRRigushArdUla va.nshajaiH satataM jagat || 43||

varuNashchAdito vipra jagrAha prabhurIshvaraH |
kaviM tAta bhRRiguM chaiva tasmAttau vAruNau smRRitau || 44||

jagrAhA~NgirasaM devaH shikhI tasmAddhutAshanaH |
tasmAda~Ngiraso j~neyAH sarva eva tadanvayAH || 45||

brahmA pitAmahaH pUrvaM devatAbhiH prasAditaH |
ime naH santariShyanti prajAbhirjagadIshvarAH || 46||

sarve prajAnAM patayaH sarve chAtitapasvinaH |
tvatprasAdAdimaM lokaM tArayiShyanti shAshvatam || 47||

tathaiva va.nshakartArastava tejovivardhanAH |
bhaveyurvedaviduShaH sarve vAkpatayastathA || 48||

devapakShadharAH saumyAH prAjApatyA maharShayaH |
Apnuvanti tapashchaiva brahmacharyaM paraM tathA || 49||

sarve hi vayamete cha tavaiva prasavaH prabho |
devAnAM brAhmaNAnAM cha tvaM hi kartA pitAmaha || 50||

marIchimAditaH kRRitvA sarve chaivAtha bhArgavAH |
apatyAnIti samprekShya kShamayAma pitAmaha || 51||

te tvanenaiva rUpeNa prajaniShyanti vai prajAH |
sthApayiShyanti chAtmAnaM yugAdinidhane tathA || 52||

evametatpurA vRRittaM tasya yaj~ne mahAtmanaH |
devashreShThasya lokAdau vAruNIM bibhratastanum || 53||

agnirbrahmA pashupatiH sharvo rudraH prajApatiH |
agnerapatyametadvai suvarNamiti dhAraNA || 54||

agnyabhAve cha kurvanti vahnisthAneShu kA~nchanam |
jAmadagnya pramANaj~nA vedashrutinidarshanAt || 55||

kushastambe juhotyagniM suvarNaM tatra sa.nsthitam |
hute prItikarImRRiddhiM bhagavA.nstatra manyate || 56||

tasmAdagniparAH sarvA devatA iti shushruma |
brahmaNo hi prasUto.agniragnerapi cha kA~nchanam || 57||

tasmAdye vai prayachChanti suvarNaM dharmadarshinaH |
devatAste prayachChanti samastA iti naH shrutam || 58||

tasya chAtamaso lokA gachChataH paramAM gatim |
svarloke rAjarAjyena so.abhiShichyeta bhArgava || 59||

Adityodayane prApte vidhimantrapuraskRRitam |
dadAti kA~nchanaM yo vai duHsvapnaM pratihanti saH || 60||

dadAtyuditamAtre yastasya pApmA vidhUyate |
madhyAhne dadato rukmaM hanti pApamanAgatam || 61||

dadAti pashchimAM sandhyAM yaH suvarNaM dhRRitavrataH |
brahmavAyvagnisomAnAM sAlokyamupayAti saH || 62||

sendreShu chaiva lokeShu pratiShThAM prApnute shubhAm |
iha loke yashaH prApya shAntapApmA pramodate || 63||

tataH sampadyate.anyeShu lokeShvapratimaH sadA |
anAvRRitagatishchaiva kAmachArI bhavatyuta || 64||

na cha kSharati tebhyaH sa shashvachchaivApnute mahat |
suvarNamakShayaM dattvA lokAnApnoti puShkalAn || 65||

yastu sa~njanayitvAgnimAdityodayanaM prati |
dadyAdvai vratamuddishya sarvAnkAmAnsamashnute || 66||

agnirityeva tatprAhuH pradAnaM vai sukhAvaham |
yatheShTaguNasampannaM pravartakamiti smRRitam || 67||

bhIShma uvAcha||

ityuktaH sa vasiShThena jAmadagnyaH pratApavAn |
dadau suvarNaM viprebhyo vyamuchyata cha kilbiShAt || 68||

etatte sarvamAkhyAtaM suvarNasya mahIpate |
pradAnasya phalaM chaiva janma chAgnyamanuttamam || 69||

tasmAttvamapi viprebhyaH prayachCha kanakaM bahu |
dadatsuvarNaM nRRipate kilbiShAdvipramokShyasi || 70||

\hrule

\medskip
              tArakavadhaH
                  86
\medskip

yudhiShThira uvAcha||

uktAH pitAmaheneha suvarNasya vidhAnataH |
vistareNa pradAnasya ye guNAH shrutilakShaNAH || 1||

yattu kAraNamutpatteH suvarNasyeha kIrtitam |
sa kathaM tArakaH prApto nidhanaM tadbravIhi me || 2||

uktaH sa devatAnAM hi avadhya iti pArthiva |
na cha tasyeha te mRRityurvistareNa prakIrtitaH || 3||

etadichChAmyahaM shrotuM tvattaH kurukulodvaha |
kArtsnyena tArakavadhaM paraM kautUhalaM hi me || 4||

bhIShma uvAcha||

vipannakRRityA rAjendra devatA RRiShayastathA |
kRRittikAshchodayAmAsurapatyabharaNAya vai || 5||

na devatAnAM kAchiddhi samarthA jAtavedasaH |
ekApi shaktA taM garbhaM sandhArayitumojasA || 6||

ShaNNAM tAsAM tataH prItaH pAvako garbhadhAraNAt |
svena tejovisargeNa vIryeNa parameNa cha || 7||

tAstu ShaTkRRittikA garbhaM pupuShurjAtavedasaH |
ShaTsu vartmasu tejo.agneH sakalaM nihitaM prabho || 8||

tatastA vardhamAnasya kumArasya mahAtmanaH |
tejasAbhiparItA~Ngyo na kvachichCharma lebhire || 9||

tatastejaHparItA~NgyaH sarvAH kAla upasthite |
samaM garbhaM suShuvire kRRittikAstA nararShabha || 10||

tatastaM ShaDadhiShThAnaM garbhamekatvamAgatam |
pRRithivI pratijagrAha kAntIpurasamIpataH || 11||

sa garbho divyasa.nsthAno dIptimAnpAvakaprabhaH |
divyaM sharavaNaM prApya vavRRidhe priyadarshanaH || 12||

dadRRishuH kRRittikAstaM tu bAlaM vahnisamadyutim |
jAtasnehAshcha sauhArdAtpupuShuH stanyavisravaiH || 13||

abhavatkArttikeyaH sa trailokye sacharAchare |
skannatvAtskandatAM chApa guhAvAsAdguho.abhavat || 14||

tato devAstrayastri.nshaddishashcha sadigIshvarAH |
rudro dhAtA cha viShNushcha yaj~naH pUShAryamA bhagaH || 15||

a.nsho mitrashcha sAdhyAshcha vasavo vAsavo.ashvinau |
Apo vAyurnabhashchandro nakShatrANi grahA raviH || 16||

pRRithagbhUtAni chAnyAni yAni devArpaNAni vai |
Ajagmustatra taM draShTuM kumAraM jvalanAtmajam || 17||

RRiShayastuShTuvushchaiva gandharvAshcha jagustathA || 17||

ShaDAnanaM kumAraM taM dviShaDakShaM dvijapriyam |
pInA.nsaM dvAdashabhujaM pAvakAdityavarchasam || 18||

shayAnaM sharagulmasthaM dRRiShTvA devAH saharShibhiH |
lebhire paramaM harShaM menire chAsuraM hatam || 19||

tato devAH priyANyasya sarva eva samAcharan |
krIDataH krIDanIyAni daduH pakShigaNA.nshcha ha || 20||

suparNo.asya dadau patraM mayUraM chitrabarhiNam |
rAkShasAshcha dadustasmai varAhamahiShAvubhau || 21||

kukkuTaM chAgnisa~NkAshaM pradadau varuNaH svayam |
chandramAH pradadau meShamAdityo ruchirAM prabhAm || 22||

gavAM mAtA cha gA devI dadau shatasahasrashaH |
ChAgamagnirguNopetamilA puShpaphalaM bahu || 23||

sudhanvA shakaTaM chaiva rathaM chAmitakUbaram |
varuNo vAruNAndivyAnbhuja~NgAnpradadau shubhAn || 24||

siMhAnsurendro vyAghrA.nshcha dvIpino.anyA.nshcha daMShTriNaH || 24||

shvApadA.nshcha bahUnghorA.nshChatrANi vividhAni cha |
rAkShasAsurasa~NghAshcha ye.anujagmustamIshvaram || 25||

vardhamAnaM tu taM dRRiShTvA prArthayAmAsa tArakaH |
upAyairbahubhirhantuM nAshakachchApi taM vibhum || 26||

senApatyena taM devAH pUjayitvA guhAlayam |
shasha.nsurviprakAraM taM tasmai tArakakAritam || 27||

sa vivRRiddho mahAvIryo devasenApatiH prabhuH |
jaghAnAmoghayA shaktyA dAnavaM tArakaM guhaH || 28||

tena tasminkumAreNa krIDatA nihate.asure |
surendraH sthApito rAjye devAnAM punarIshvaraH || 29||

sa senApatirevAtha babhau skandaH pratApavAn |
Isho goptA cha devAnAM priyakRRichCha~Nkarasya cha || 30||

hiraNyamUrtirbhagavAneSha eva cha pAvakiH |
sadA kumAro devAnAM senApatyamavAptavAn || 31||

tasmAtsuvarNaM ma~NgalyaM ratnamakShayyamuttamam |
sahajaM kArttikeyasya vahnestejaH paraM matam || 32||

evaM rAmAya kauravya vasiShTho.akathayatpurA |
tasmAtsuvarNadAnAya prayatasva narAdhipa || 33||

rAmaH suvarNaM dattvA hi vimuktaH sarvakilbiShaiH |
triviShTape mahatsthAnamavApAsulabhaM naraiH || 34||

\hrule

\medskip
              shrAddhakalpaH
                  87
\medskip

yudhiShThira uvAcha||

chAturvarNyasya dharmAtmandharmaH proktastvayAnagha |
tathaiva me shrAddhavidhiM kRRitsnaM prabrUhi pArthiva || 1||

vaishampAyana uvAcha||

yudhiShThireNaivamukto bhIShmaH shAntanavastadA |
imaM shrAddhavidhiM kRRitsnaM pravaktumupachakrame || 2||

bhIShma uvAcha||

shRRiNuShvAvahito rAja~nshrAddhakalpamimaM shubham |
dhanyaM yashasyaM putrIyaM pitRRiyaj~naM parantapa || 3||

devAsuramanuShyANAM gandharvoragarakShasAm |
pishAchakiMnarANAM cha pUjyA vai pitaraH sadA || 4||

pitR^InpUjyAditaH pashchAddevAnsantarpayanti vai |
tasmAtsarvaprayatnena puruShaH pUjayetsadA || 5||

anvAhAryaM mahArAja pitR^INAM shrAddhamuchyate |
tachchAmiSheNa vidhinA vidhiH prathamakalpitaH || 6||

sarveShvahaHsu prIyante kRRitaiH shrAddhaiH pitAmahAH |
pravakShyAmi tu te sarvA.nstithyAM tithyAM guNAguNAn || 7||

yeShvahaHsu kRRitaiH shrAddhairyatphalaM prApyate.anagha |
tatsarvaM kIrtayiShyAmi yathAvattannibodha me || 8||

pitR^Inarchya pratipadi prApnuyAtsvagRRihe striyaH |
abhirUpaprajAyinyo darshanIyA bahuprajAH || 9||

striyo dvitIyAM jAyante tRRitIyAyAM tu vandinaH |
chaturthyAM kShudrapashavo bhavanti bahavo gRRihe || 10||

pa~nchamyAM bahavaH putrA jAyante kurvatAM nRRipa |
kurvANAstu narAH ShaShThyAM bhavanti dyutibhAginaH || 11||

kRRiShibhAgI bhavechChrAddhaM kurvANaH saptamIM nRRipa |
aShTamyAM tu prakurvANo vANijye lAbhamApnuyAt || 12||

navamyAM kurvataH shrAddhaM bhavatyekashaphaM bahu |
vivardhante tu dashamIM gAvaH shrAddhAni kurvataH || 13||

kupyabhAgI bhavenmartyaH kurvannekAdashIM nRRipa |
brahmavarchasvinaH putrA jAyante tasya veshmani || 14||

dvAdashyAmIhamAnasya nityameva pradRRishyate |
rajataM bahu chitraM cha suvarNaM cha manoramam || 15||

j~nAtInAM tu bhavechChreShThaH kurva~nshrAddhaM trayodashIm |
avashyaM tu yuvAno.asya pramIyante narA gRRihe || 16||

yuddhabhAgI bhavenmartyaH shrAddhaM kurva.nshchaturdashIm |
amAvAsyAM tu nivapansarvAnkAmAnavApnuyAt || 17||

kRRiShNapakShe dashamyAdau varjayitvA chaturdashIm |
shrAddhakarmaNi tithyaH syuH prashastA na tathetarAH || 18||

yathA chaivAparaH pakShaH pUrvapakShAdvishiShyate |
tathA shrAddhasya pUrvAhNAdaparAhNo vishiShyate || 19||

\hrule

\medskip
                  88
\medskip

yudhiShThira uvAcha||

kiM sviddattaM pitRRibhyo vai bhavatyakShayamIshvara |
kiM havishchirarAtrAya kimAnantyAya kalpate || 1||

bhIShma uvAcha||

havIMShi shrAddhakalpe tu yAni shrAddhavido viduH |
tAni me shRRiNu kAmyAni phalaM chaiShAM yudhiShThira || 2||

tilairvrIhiyavairmAShairadbhirmUlaphalaistathA |
dattena mAsaM prIyante shrAddhena pitaro nRRipa || 3||

vardhamAnatilaM shrAddhamakShayaM manurabravIt |
sarveShveva tu bhojyeShu tilAH prAdhAnyataH smRRitAH || 4||

dvau mAsau tu bhavettRRiptirmatsyaiH pitRRigaNasya ha |
trInmAsAnAvikenAhushchAturmAsyaM shashena tu || 5||

Ajena mAsAnprIyante pa~nchaiva pitaro nRRipa |
vArAheNa tu ShaNmAsAnsapta vai shAkunena tu || 6||

mAsAnaShTau pArShatena rauraveNa navaiva tu |
gavayasya tu mA.nsena tRRiptiH syAddashamAsikI || 7||

mAsAnekAdasha prItiH pitR^INAM mAhiSheNa tu |
gavyena datte shrAddhe tu sa.nvatsaramihochyate || 8||

yathA gavyaM tathA yuktaM pAyasaM sarpiShA saha |
vAdhrINasasya mA.nsena tRRiptirdvAdashavArShikI || 9||

AnantyAya bhaveddattaM khaDgamA.nsaM pitRRikShaye |
kAlashAkaM cha lauhaM chApyAnantyaM ChAga uchyate || 10||

gAthAshchApyatra gAyanti pitRRigItA yudhiShThira |
sanatkumAro bhagavAnpurA mayyabhyabhAShata || 11||

api naH sa kule jAyAdyo no dadyAttrayodashIm |
maghAsu sarpiShA yuktaM pAyasaM dakShiNAyane || 12||

Ajena vApi lauhena maghAsveva yatavrataH |
hastichChAyAsu vidhivatkarNavyajanavIjitam || 13||

eShTavyA bahavaH putrA yadyeko.api gayAM vrajet |
yatrAsau prathito lokeShvakShayyakaraNo vaTaH || 14||

Apo mUlaM phalaM mA.nsamannaM vApi pitRRikShaye |
yatki~nchinmadhusaMmishraM tadAnantyAya kalpate || 15||

\hrule

\medskip
                  89
\medskip

bhIShma uvAcha||

yamastu yAni shrAddhAni provAcha shashabindave |
tAni me shRRiNu kAmyAni nakShatreShu pRRithakpRRithak || 1||

shrAddhaM yaH kRRittikAyoge kurvIta satataM naraH |
agnInAdhAya sApatyo yajeta vigatajvaraH || 2||

apatyakAmo rohiNyAmojaskAmo mRRigottame |
krUrakarmA dadachChrAddhamArdrAyAM mAnavo bhavet || 3||

kRRiShibhAgI bhavenmartyaH kurva~nshrAddhaM punarvasau |
puShTikAmo.atha puShyeNa shrAddhamIheta mAnavaH || 4||

AshleShAyAM dadachChrAddhaM vIrAnputrAnprajAyate |
j~nAtInAM tu bhavechChreShTho maghAsu shrAddhamAvapan || 5||

phalgunIShu dadachChrAddhaM subhagaH shrAddhado bhavet |
apatyabhAguttarAsu hastena phalabhAgbhavet || 6||

chitrAyAM tu dadachChrAddhaM labhedrUpavataH sutAn |
svAtiyoge pitR^Inarchya vANijyamupajIvati || 7||

bahuputro vishAkhAsu pitryamIhanbhavennaraH |
anurAdhAsu kurvANo rAjachakraM pravartayet || 8||

AdipatyaM vrajenmartyo jyeShThAyAmapavarjayan |
naraH kurukulashreShTha shraddhAdamapuraHsaraH || 9||

mUle tvArogyamarchCheta yasho.aShADhAsvanuttamam |
uttarAsu tvaShADhAsu vItashokashcharenmahIm || 10||

shrAddhaM tvabhijitA kurvanvidyAM shreShThAmavApnuyAt |
shravaNe tu dadachChrAddhaM pretya gachChetparAM gatim || 11||

rAjyabhAgI dhaniShThAyAM prApnuyAnnApadaM naraH |
nakShatre vAruNe kurvanbhiShaksiddhimavApnuyAt || 12||

pUrvaproShThapadAH kurvanbahu vindedajAvikam |
uttarAsvatha kurvANo vindate gAH sahasrashaH || 13||

bahurUpyakRRitaM vittaM vindate revatIM shritaH |
ashvA.nshchAshvayuje vetti bharaNIShvAyuruttamam || 14||

imaM shrAddhavidhiM shrutvA shashabindustathAkarot |
akleshenAjayachchApi mahIM so.anushashAsa ha || 15||

\hrule

\medskip
                  90
\medskip

yudhiShThira uvAcha||

kIdRRishebhyaH pradAtavyaM bhavechChrAddhaM pitAmaha |
dvijebhyaH kurushArdUla tanme vyAkhyAtumarhasi || 1||

bhIShma uvAcha||

brAhmaNAnna parIkSheta kShatriyo dAnadharmavit |
daive karmaNi pitrye tu nyAyyamAhuH parIkShaNam || 2||

devatAH pUjayantIha daivenaiveha tejasA |
upetya tasmAddevebhyaH sarvebhyo dApayennaraH || 3||

shrAddhe tvatha mahArAja parIkShedbrAhmaNAnbudhaH |
kulashIlavayorUpairvidyayAbhijanena cha || 4||

eShAmanye pa~NktidUShAstathAnye pa~NktipAvanAH |
apA~NkteyAstu ye rAjankIrtayiShyAmi tA~nshRRiNu || 5||

kitavo bhrUNahA yakShmI pashupAlo nirAkRRitiH |
grAmapreShyo vArdhuShiko gAyanaH sarvavikrayI || 6||

agAradAhI garadaH kuNDAshI somavikrayI |
sAmudriko rAjabhRRityastailikaH kUTakArakaH || 7||

pitrA vivadamAnashcha yasya chopapatirgRRihe |
abhishastastathA stenaH shilpaM yashchopajIvati || 8||

parvakArashcha sUchI cha mitradhrukpAradArikaH |
avratAnAmupAdhyAyaH kANDapRRiShThastathaiva cha || 9||

shvabhiryashcha parikrAmedyaH shunA daShTa eva cha |
parivittishcha yashcha syAddushcharmA gurutalpagaH || 10||

kushIlavo devalako nakShatrairyashcha jIvati || 10||

etAniha vijAnIyAdapA~NkteyAndvijAdhamAn |
shUdrANAmupadeshaM cha ye kurvantyalpachetasaH || 11||

ShaShTiM kANaH shataM ShaNDhaH shvitrI yAvatprapashyati |
pa~NktyAM samupaviShTAyAM tAvaddUShayate nRRipa || 12||

yadveShTitashirA bhu~Nkte yadbhu~Nkte dakShiNAmukhaH |
sopAnatkashcha yadbhu~Nkte sarvaM vidyAttadAsuram || 13||

asUyatA cha yaddattaM yachcha shraddhAvivarjitam |
sarvaM tadasurendrAya brahmA bhAgamakalpayat || 14||

shvAnashcha pa~NktidUShAshcha nAvekSherankatha~nchana |
tasmAtparivRRite dadyAttilA.nshchAnvavakIrayet || 15||

tilAdAne cha kravyAdA ye cha krodhavashA gaNAH |
yAtudhAnAH pishAchAshcha vipralumpanti taddhaviH || 16||

yAvaddhyapa~NktyaH pa~NktyAM vai bhu~njAnAnanupashyati |
tAvatphalAdbhra.nshayati dAtAraM tasya bAlisham || 17||

ime tu bharatashreShTha vij~neyAH pa~NktipAvanAH |
ye tvatastAnpravakShyAmi parIkShasveha tAndvijAn || 18||

vedavidyAvratasnAtA brAhmaNAH sarva eva hi |
pA~NkteyAnyA.nstu vakShyAmi j~neyAste pa~NktipAvanAH || 19||

triNAchiketaH pa~nchAgnistrisuparNaH ShaDa~Ngavit |
brahmadeyAnusantAnashChandogo jyeShThasAmagaH || 20||

mAtApitroryashcha vashyaH shrotriyo dashapUruShaH |
RRitukAlAbhigAmI cha dharmapatnIShu yaH sadA || 21||

vedavidyAvratasnAto vipraH pa~NktiM punAtyuta || 21||

atharvashiraso.adhyetA brahmachArI yatavrataH |
satyavAdI dharmashIlaH svakarmaniratashcha yaH || 22||

ye cha puNyeShu tIrtheShu abhiShekakRRitashramAH |
makheShu cha samantreShu bhavantyavabhRRithAplutAH || 23||

akrodhanA achapalAH kShAntA dAntA jitendriyAH |
sarvabhUtahitA ye cha shrAddheShvetAnnimantrayet || 24||

eteShu dattamakShayyamete vai pa~NktipAvanAH || 24||

ime pare mahArAja vij~neyAH pa~NktipAvanAH |
yatayo mokShadharmaj~nA yogAH sucharitavratAH || 25||

ye chetihAsaM prayatAH shrAvayanti dvijottamAn |
ye cha bhAShyavidaH kechidye cha vyAkaraNe ratAH || 26||

adhIyate purANaM ye dharmashAstrANyathApi cha |
adhItya cha yathAnyAyaM vidhivattasya kAriNaH || 27||

upapanno gurukule satyavAdI sahasradaH |
agryaH sarveShu vedeShu sarvapravachaneShu cha || 28||

yAvadete prapashyanti pa~NktyAstAvatpunantyuta |
tato hi pAvanAtpa~NktyAH pa~NktipAvana uchyate || 29||

kroshAdardhatRRitIyAttu pAvayedeka eva hi |
brahmadeyAnusantAna iti brahmavido viduH || 30||

anRRitviganupAdhyAyaH sa chedagrAsanaM vrajet |
RRitvigbhirananuj~nAtaH pa~NktyA harati duShkRRitam || 31||

atha chedvedavitsarvaiH pa~NktidoShairvivarjitaH |
na cha syAtpatito rAjanpa~NktipAvana eva saH || 32||

tasmAtsarvaprayatnena parIkShyAmantrayeddvijAn |
svakarmaniratAndAntAnkule jAtAnbahushrutAn || 33||

yasya mitrapradhAnAni shrAddhAni cha havIMShi cha |
na prINAti pitR^IndevAnsvargaM cha na sa gachChati || 34||

yashcha shrAddhe kurute sa~NgatAni  na devayAnena pathA sa yAti |
sa vai muktaH pippalaM bandhanAdvA  svargAllokAchchyavate shrAddhamitraH || 35||

tasmAnmitraM shrAddhakRRinnAdriyeta  dadyAnmitrebhyaH sa~NgrahArthaM dhanAni |
yaM manyate naiva shatruM na mitraM  taM madhyasthaM bhojayeddhavyakavye || 36||

yathoShare bIjamuptaM na rohe nna chAsyoptA prApnuyAdbIjabhAgam |
evaM shrAddhaM bhuktamanarhamANai rna cheha nAmutra phalaM dadAti || 37||

brAhmaNo hyanadhIyAnastRRiNAgniriva shAmyati |
tasmai shrAddhaM na dAtavyaM na hi bhasmani hUyate || 38||

sambhojanI nAma pishAchadakShiNA  sA naiva devAnna pitR^Inupaiti |
ihaiva sA bhrAmyati kShINapuNyA  shAlAntare gauriva naShTavatsA || 39||

yathAgnau shAnte ghRRitamAjuhoti  tannaiva devAnna pitR^Inupaiti |
tathA dattaM nartane gAyane cha  yAM chAnRRiche dakShiNAmAvRRiNoti || 40||

ubhau hinasti na bhunakti chaiShA  yA chAnRRiche dakShiNA dIyate vai |
AghAtanI garhitaiShA patantI  teShAM pretAnpAtayeddevayAnAt || 41||

RRiShINAM samayaM nityaM ye charanti yudhiShThira |
nishchitAH sarvadharmaj~nAstAndevA brAhmaNAnviduH || 42||

svAdhyAyaniShThA RRiShayo j~nAnaniShThAstathaiva cha |
taponiShThAshcha boddhavyAH karmaniShThAshcha bhArata || 43||

kavyAni j~nAnaniShThebhyaH pratiShThApyAni bhArata |
tatra ye brAhmaNAH kechinna nindati hi te varAH || 44||

ye tu nindanti jalpeShu na tA~nshrAddheShu bhojayet |
brAhmaNA ninditA rAjanhanyustripuruShaM kulam || 45||

vaikhAnasAnAM vachanamRRiShINAM shrUyate nRRipa |
dUrAdeva parIkSheta brAhmaNAnvedapAragAn || 46||

priyAnvA yadi vA dveShyA.nsteShu tachChrAddhamAvapet || 46||

yaH sahasraM sahasrANAM bhojayedanRRichAM naraH |
ekastAnmantravitprItaH sarvAnarhati bhArata || 47||

\hrule

\medskip
                  91
\medskip

yudhiShThira uvAcha||

kena sa~NkalpitaM shrAddhaM kasminkAle kimAtmakam |
bhRRigva~Ngirasake kAle muninA katareNa vA || 1||

kAni shrAddheShu varjyAni tathA mUlaphalAni cha |
dhAnyajAtishcha kA varjyA tanme brUhi pitAmaha || 2||

bhIShma uvAcha||

yathA shrAddhaM sampravRRittaM yasminkAle yadAtmakam |
yena sa~NkalpitaM chaiva tanme shRRiNu janAdhipa || 3||

svAyambhuvo.atriH kauravya paramarShiH pratApavAn |
tasya va.nshe mahArAja dattAtreya iti smRRitaH || 4||

dattAtreyasya putro.abhUnnimirnAma tapodhanaH |
nimeshchApyabhavatputraH shrImAnnAma shriyA vRRitaH || 5||

pUrNe varShasahasrAnte sa kRRitvA duShkaraM tapaH |
kAladharmaparItAtmA nidhanaM samupAgataH || 6||

nimistu kRRitvA shauchAni vidhidRRiShTena karmaNA |
santApamagamattIvraM putrashokaparAyaNaH || 7||

atha kRRitvopahAryANi chaturdashyAM mahAmatiH |
tameva gaNaya~nshokaM virAtre pratyabudhyata || 8||

tasyAsItpratibuddhasya shokena pihitAtmanaH |
manaH saMhRRitya viShaye buddhirvistaragAminI || 9||

tataH sa~nchintayAmAsa shrAddhakalpaM samAhitaH |
yAni tasyaiva bhojyAni mUlAni cha phalAni cha || 10||

uktAni yAni chAnyAni yAni cheShTAni tasya ha |
tAni sarvANi manasA vinishchitya tapodhanaH || 11||

amAvAsyAM mahAprAj~na viprAnAnAyya pUjitAn |
dakShiNAvartikAH sarvA bRRisIH svayamathAkarot || 12||

sapta viprA.nstato bhojye yugapatsamupAnayat |
RRite cha lavaNaM bhojyaM shyAmAkAnnaM dadau prabhuH || 13||

dakShiNAgrAstato darbhA viShTareShu niveshitAH |
pAdayoshchaiva viprANAM ye tvannamupabhu~njate || 14||

kRRitvA cha dakShiNAgrAnvai darbhAnsuprayataH shuchiH |
pradadau shrImate piNDaM nAmagotramudAharan || 15||

tatkRRitvA sa munishreShTho dharmasa~NkaramAtmanaH |
pashchAttApena mahatA tapyamAno.abhyachintayat || 16||

akRRitaM munibhiH pUrvaM kiM mayaitadanuShThitam |
kathaM nu shApena na mAM daheyurbrAhmaNA iti || 17||

tataH sa~nchintayAmAsa va.nshakartAramAtmanaH |
dhyAtamAtrastathA chAtrirAjagAma tapodhanaH || 18||

athAtristaM tathA dRRiShTvA putrashokena karshitam |
bhRRishamAshvAsayAmAsa vAgbhiriShTAbhiravyayaH || 19||

nime sa~Nkalpitaste.ayaM pitRRiyaj~nastapodhanaH |
mA te bhUdbhIH pUrvadRRiShTo dharmo.ayaM brahmaNA svayam || 20||

so.ayaM svayambhuvihito dharmaH sa~NkalpitastvayA |
RRite svayambhuvaH ko.anyaH shrAddheyaM vidhimAharet || 21||

AkhyAsyAmi cha te bhUyaH shrAddheyaM vidhimuttamam |
svayambhuvihitaM putra tatkuruShva nibodha me || 22||

kRRitvAgnikaraNaM pUrvaM mantrapUrvaM tapodhana |
tato.aryamNe cha somAya varuNAya cha nityashaH || 23||

vishvedevAshcha ye nityaM pitRRibhiH saha gocharAH |
tebhyaH sa~NkalpitA bhAgAH svayameva svayambhuvA || 24||

stotavyA cheha pRRithivI nivApasyeha dhAriNI |
vaiShNavI kAshyapI cheti tathaivehAkShayeti cha || 25||

udakAnayane chaiva stotavyo varuNo vibhuH |
tato.agnishchaiva somashcha ApyAyyAviha te.anagha || 26||

devAstu pitaro nAma nirmitA vai svayambhuvA |
UShmapAH sumahAbhAgAsteShAM bhAgAH prakalpitAH || 27||

te shrAddhenArchyamAnA vai vimuchyante ha kilbiShAt |
saptakaH pitRRiva.nshastu pUrvadRRiShTaH svayambhuvA || 28||

vishve chAgnimukhA devAH sa~NkhyAtAH pUrvameva te |
teShAM nAmAni vakShyAmi bhAgArhANAM mahAtmanAm || 29||

sahaH kRRitirvipApmA cha puNyakRRitpAvanastathA |
grAmniH kShemaH samUhashcha divyasAnustathaiva cha || 30||

vivasvAnvIryavAnhrImAnkIrtimAnkRRita eva cha |
vipUrvaH somapUrvashcha sUryashrIshcheti nAmataH || 31||

somapaH sUryasAvitro dattAtmA puShkarIyakaH |
uShNInAbho nabhodashcha vishvAyurdIptireva cha || 32||

chamUharaH suveShashcha vyomAriH sha~Nkaro bhavaH |
IshaH kartA kRRitirdakSho bhuvano divyakarmakRRit || 33||

gaNitaH pa~nchavIryashcha Adityo rashmimA.nstathA |
saptakRRitsomavarchAshcha vishvakRRitkavireva cha || 34||

anugoptA sugoptA cha naptA cheshvara eva cha |
jitAtmA munivIryashcha dIptalomA bhaya~NkaraH || 35||

atikarmA pratItashcha pradAtA chA.nshumA.nstathA |
shailAbhaH paramakrodhI dhIroShNI bhUpatistathA || 36||

srajI vajrI varI chaiva vishvedevAH sanAtanAH |
kIrtitAste mahAbhAgAH kAlasya gatigocharAH || 37||

ashrAddheyAni dhAnyAni kodravAH pulakAstathA |
hi~Ngu dravyeShu shAkeShu palANDuM lashunaM tathA || 38||

palANDuH saubha~njanakastathA gRRi~njanakAdayaH |
kUShmANDajAtyalAbuM cha kRRiShNaM lavaNameva cha || 39||

grAmyaM vArAhamA.nsaM cha yachchaivAprokShitaM bhavet |
kRRiShNAjAjI viDashchaiva shItapAkI tathaiva cha || 40||

a~NkurAdyAstathA varjyA iha shRRi~NgATakAni cha || 40||

varjayellavaNaM sarvaM tathA jambUphalAni cha |
avakShutAvaruditaM tathA shrAddheShu varjayet || 41||

nivApe havyakavye vA garhitaM cha shvadarshanam |
pitarashchaiva devAshcha nAbhinandanti taddhaviH || 42||

chaNDAlashvapachau varjyau nivApe samupasthite |
kAShAyavAsI kuShThI vA patito brahmahApi vA || 43||

sa~NkIrNayonirviprashcha sambandhI patitashcha yaH |
varjanIyA budhairete nivApe samupasthite || 44||

ityevamuktvA bhagavAnsvava.nshajamRRiShiM purA |
pitAmahasabhAM divyAM jagAmAtristapodhanaH || 45||

\hrule

\medskip
                  92
\medskip

bhIShma uvAcha||

tathA vidhau pravRRitte tu sarva eva maharShayaH |
pitRRiyaj~nAnakurvanta vidhidRRiShTena karmaNA || 1||

RRiShayo dharmanityAstu kRRitvA nivapanAnyuta |
tarpaNaM chApyakurvanta tIrthAmbhobhiryatavratAH || 2||

nivApairdIyamAnaishcha chAturvarNyena bhArata |
tarpitAH pitaro devAste nAnnaM jarayanti vai || 3||

ajIrNenAbhihanyante te devAH pitRRibhiH saha |
somamevAbhyapadyanta nivApAnnAbhipIDitAH || 4||

te.abruvansomamAsAdya pitaro.ajIrNapIDitAH |
nivApAnnena pIDyAmaH shreyo no.atra vidhIyatAm || 5||

tAnsomaH pratyuvAchAtha shreyashchedIpsitaM surAH |
svayambhUsadanaM yAta sa vaH shreyo vidhAsyati || 6||

te somavachanAddevAH pitRRibhiH saha bhArata |
merushRRi~Nge samAsInaM pitAmahamupAgaman || 7||

pitara UchuH||

nivApAnnena bhagavanbhRRishaM pIDyAmahe vayam |
prasAdaM kuru no deva shreyo naH sa.nvidhIyatAm || 8||

iti teShAM vachaH shrutvA svayambhUridamabravIt |
eSha me pArshvato vahniryuShmachChreyo vidhAsyati || 9||

agniruvAcha||

sahitAstAta bhokShyAmo nivApe samupasthite |
jarayiShyatha chApyannaM mayA sArdhaM na sa.nshayaH || 10||

etachChrutvA tu pitarastataste vijvarAbhavan |
etasmAtkAraNAchchAgneH prAktanaM dIyate nRRipa || 11||

nivapte chAgnipUrve vai nivApe puruSharShabha |
na brahmarAkShasAstaM vai nivApaM dharShayantyuta || 12||

rakShA.nsi chApavartante sthite deve vibhAvasau || 12||

pUrvaM piNDaM piturdadyAttato dadyAtpitAmahe |
prapitAmahAya cha tata eSha shrAddhavidhiH smRRitaH || 13||

brUyAchChrAddhe cha sAvitrIM piNDe piNDe samAhitaH |
somAyeti cha vaktavyaM tathA pitRRimateti cha || 14||

rajasvalA cha yA nArI vya~NgitA karNayoshcha yA |
nivApe nopatiShTheta sa~NgrAhyA nAnyava.nshajAH || 15||

jalaM prataramANashcha kIrtayeta pitAmahAn |
nadImAsAdya kurvIta pitR^INAM piNDatarpaNam || 16||

pUrvaM svava.nshajAnAM tu kRRitvAdbhistarpaNaM punaH |
suhRRitsambandhivargANAM tato dadyAjjalA~njalim || 17||

kalmAShagoyugenAtha yuktena tarato jalam |
pitaro.abhilaShante vai nAvaM chApyadhirohataH || 18||

sadA nAvi jalaM tajj~nAH prayachChanti samAhitAH || 18||

mAsArdhe kRRiShNapakShasya kuryAnnivapanAni vai |
puShTirAyustathA vIryaM shrIshchaiva pitRRivartinaH || 19||

pitAmahaH pulastyashcha vasiShThaH pulahastathA |
a~NgirAshcha kratushchaiva kashyapashcha mahAnRRiShiH || 20||

ete kurukulashreShTha mahAyogeshvarAH smRRitAH || 20||

ete cha pitaro rAjanneSha shrAddhavidhiH paraH |
pretAstu piNDasambandhAnmuchyante tena karmaNA || 21||

ityeShA puruShashreShTha shrAddhotpattiryathAgamam |
khyApitA pUrvanirdiShTA dAnaM vakShyAmyataH param || 22||

\hrule

\medskip
              vratavisheShAH
                  93
\medskip

yudhiShThira uvAcha||

dvijAtayo vratopetA haviste yadi bhu~njate |
annaM brAhmaNakAmAya kathametatpitAmaha || 1||

bhIShma uvAcha||

avedoktavratAshchaiva bhu~njAnAH kAryakAriNaH |
vedokteShu tu bhu~njAnA vrataluptA yudhiShThira || 2||

yudhiShThira uvAcha||

yadidaM tapa ityAhurupavAsaM pRRithagjanAH |
tapaH syAdetadiha vai tapo.anyadvApi kiM bhavet || 3||

bhIShma uvAcha||

mAsArdhamAsau nopavasedyattapo manyate janaH |
AtmatantropaghAtI yo na tapasvI na dharmavit || 4||

tyAgasyApi cha sampattiH shiShyate tapa uttamam |
sadopavAsI cha bhavedbrahmachArI tathaiva cha || 5||

munishcha syAtsadA vipro devA.nshchaiva sadA yajet |
kuTumbiko dharmakAmaH sadAsvapnashcha bhArata || 6||

amRRitAshI sadA cha syAtpavitrI cha sadA bhavet |
RRitavAdI sadA cha syAnniyatashcha sadA bhavet || 7||

vighasAshI sadA cha syAtsadA chaivAtithipriyaH |
amA.nsAshI sadA cha syAtpavitrI cha sadA bhavet || 8||

yudhiShThira uvAcha||

kathaM sadopavAsI syAdbrahmachArI cha pArthiva |
vighasAshI kathaM cha syAtkathaM chaivAtithipriyaH || 9||

bhIShma uvAcha||

antarA sAyamAshaM cha prAtarAshaM tathaiva cha |
sadopavAsI bhavati yo na bhu~Nkte.antarA punaH || 10||

bhAryAM gachChanbrahmachArI sadA bhavati chaiva ha |
RRitavAdI sadA cha syAddAnashIlashcha mAnavaH || 11||

abhakShayanvRRithA mA.nsamamA.nsAshI bhavatyuta |
dAnaM dadatpavitrI syAdasvapnashcha divAsvapan || 12||

bhRRityAtithiShu yo bhu~Nkte bhuktavatsu naraH sadA |
amRRitaM kevalaM bhu~Nkte iti viddhi yudhiShThira || 13||

abhuktavatsu nAshnAti brAhmaNeShu tu yo naraH |
abhojanena tenAsya jitaH svargo bhavatyuta || 14||

devebhyashcha pitRRibhyashcha bhRRityebhyo.atithibhiH saha |
avashiShTAni yo bhu~Nkte tamAhurvighasAshinam || 15||

teShAM lokA hyaparyantAH sadane brahmaNaH smRRitAH |
upasthitA hyapsarobhirgandharvaishcha janAdhipa || 16||

devatAtithibhiH sArdhaM pitRRibhishchopabhu~njate |
ramante putrapautraishcha teShAM gatiranuttamA || 17||

\hrule

\medskip
              pratigrahadoShAH
                  94
\medskip

yudhiShThira uvAcha||

brAhmaNebhyaH prayachChanti dAnAni vividhAni cha |
dAtRRipratigrahItrorvA ko visheShaH pitAmaha || 1||

bhIShma uvAcha||

sAdhoryaH pratigRRihNIyAttathaivAsAdhuto dvijaH |
guNavatyalpadoShaH syAnnirguNe tu nimajjati || 2||

atrApyudAharantImamitihAsaM purAtanam |
vRRiShAdarbheshcha sa.nvAdaM saptarShINAM cha bhArata || 3||

kashyapo.atrirvasiShThashcha bharadvAjo.atha gautamaH |
vishvAmitro jamadagniH sAdhvI chaivApyarundhatI || 4||

sarveShAmatha teShAM tu gaNDAbhUtkarmakArikA |
shUdraH pashusakhashchaiva bhartA chAsyA babhUva ha || 5||

te vai sarve tapasyantaH purA cherurmahImimAm |
samAdhinopashikShanto brahmalokaM sanAtanam || 6||

athAbhavadanAvRRiShTirmahatI kurunandana |
kRRichChraprANo.abhavadyatra loko.ayaM vai kShudhAnvitaH || 7||

kasmi.nshchichcha purA yaj~ne yAjyena shibisUnunA |
dakShiNArthe.atha RRitvigbhyo dattaH putro nijaH kila || 8||

tasminkAle.atha so.alpAyurdiShTAntamagamatprabho |
te taM kShudhAbhisantaptAH parivAryopatasthire || 9||

yAjyAtmajamatho dRRiShTvA gatAsumRRiShisattamAH |
apachanta tadA sthAlyAM kShudhArtAH kila bhArata || 10||

nirAdye martyaloke.asminnAtmAnaM te parIpsavaH |
kRRichChrAmApedire vRRittimannahetostapasvinaH || 11||

aTamAno.atha tAnmArge pachamAnAnmahIpatiH |
rAjA shaibyo vRRiShAdarbhiH klishyamAnAndadarsha ha || 12||

vRRiShAdarbhiruvAcha||

pratigrahastArayati puShTirvai pratigRRihNatAm |
mayi yadvidyate vittaM tachChRRiNudhvaM tapodhanAH || 13||

priyo hi me brAhmaNo yAchamAno  dadyAmahaM vo.ashvatarIsahasram |
ekaikashaH savRRiShAH samprasUtAH  sarveShAM vai shIghragAH shvetalomAH || 14||

kulambharAnanaDuhaH shata.nshatA ndhuryA~nshubhAnsarvasho.ahaM dadAni |
pRRithvIvAhAnpIvarA.nshchaiva tAva dagryA gRRiShTyo dhenavaH suvratAshcha || 15||

varAngrAmAnvrIhiyavaM rasA.nshcha  ratnaM chAnyaddurlabhaM kiM dadAni |
mA smAbhakShye bhAvamevaM kurudhvaM  puShTyarthaM vai kiM prayachChAmyahaM vaH || 16||

RRiShaya UchuH||

rAjanpratigraho rAj~no madhvAsvAdo viShopamaH |
tajjAnamAnaH kasmAttvaM kuruShe naH pralobhanam || 17||

kShatraM hi daivatamiva brAhmaNaM samupAshritam |
amalo hyeSha tapasA prItaH prINAti devatAH || 18||

ahnApIha tapo jAtu brAhmaNasyopajAyate |
taddAva iva nirdahyAtprApto rAjapratigrahaH || 19||

kushalaM saha dAnena rAjannastu sadA tava |
arthibhyo dIyatAM sarvamityuktvA te tato yayuH || 20||

apakvameva tanmA.nsamabhUtteShAM cha dhImatAm |
atha hitvA yayuH sarve vanamAhArakA~NkShiNaH || 21||

tataH prachoditA rAj~nA vanaM gatvAsya mantriNaH |
prachIyodumbarANi sma dAnaM dAtuM prachakramuH || 22||

udumbarANyathAnyAni hemagarbhANyupAharan |
bhRRityAsteShAM tatastAni pragrAhitumupAdravan || 23||

gurUNIti viditvAtha na grAhyANyatrirabravIt |
na sma he mUDhavij~nAnA na sma he mandabuddhayaH || 24||

haimAnImAni jAnImaH pratibuddhAH sma jAgRRimaH || 24||

iha hyetadupAdattaM pretya syAtkaTukodayam |
apratigrAhyamevaitatpretya cheha sukhepsunA || 25||

vasiShTha uvAcha||

shatena niShkaM gaNitaM sahasreNa cha saMmitam |
yathA bahu pratIchChanhi pApiShThAM labhate gatim || 26||

kashyapa uvAcha||

yatpRRithivyAM vrIhiyavaM hiraNyaM pashavaH striyaH |
sarvaM tannAlamekasya tasmAdvidvA~nshamaM vrajet || 27||

bharadvAja uvAcha||

utpannasya ruroH shRRi~NgaM vardhamAnasya vardhate |
prArthanA puruShasyeva tasya mAtrA na vidyate || 28||

gautama uvAcha||

na talloke dravyamasti yallokaM pratipUrayet |
samudrakalpaH puruSho na kadAchana pUryate || 29||

vishvAmitra uvAcha||

kAmaM kAmayamAnasya yadA kAmaH samRRidhyate |
athainamaparaH kAmastRRiShNA vidhyati bANavat || 30||

jamadagniruvAcha||

pratigrahe sa.nyamo vai tapo dhArayate dhruvam |
taddhanaM brAhmaNasyeha lubhyamAnasya visravet || 31||

arundhatyuvAcha||

dharmArthaM sa~nchayo yo vai dravyANAM pakShasaMmataH |
tapaHsa~nchaya eveha vishiShTo dravyasa~nchayAt || 32||

gaNDovAcha||

ugrAdito bhayAdyasmAdbibhyatIme mameshvarAH |
balIyA.nso durbalavadbibhemyahamataH param || 33||

pashusakha uvAcha||

yadvai dharme paraM nAsti brAhmaNAstaddhanaM viduH |
vinayArthaM suvidvA.nsamupAseyaM yathAtatham || 34||

RRiShaya UchuH||

kushalaM saha dAnAya tasmai yasya prajA imAH |
phalAnyupadhiyuktAni ya evaM naH prayachChasi || 35||

bhIShma uvAcha||

ityuktvA hemagarbhANi hitvA tAni phalAni te |
RRiShayo jagmuranyatra sarva eva dhRRitavratAH || 36||

mantriNaH UchuH||

upadhiM sha~NkamAnAste hitvemAni phalAni vai |
tato.anyenaiva gachChanti viditaM te.astu pArthiva || 37||

ityuktaH sa tu bhRRityaistairvRRiShAdarbhishchukopa ha |
teShAM sampratikartuM cha sarveShAmagamadgRRiham || 38||

sa gatvAhavanIye.agnau tIvraM niyamamAsthitaH |
juhAva sa.nskRRitAM mantrairekaikAmAhutiM nRRipaH || 39||

tasmAdagneH samuttasthau kRRityA lokabhaya~NkarI |
tasyA nAma vRRiShAdarbhiryAtudhAnItyathAkarot || 40||

sA kRRityA kAlarAtrIva kRRitA~njalirupasthitA |
vRRiShAdarbhiM narapatiM kiM karomIti chAbravIt || 41||

vRRiShAdarbhiruvAcha||

RRiShINAM gachCha saptAnAmarundhatyAstathaiva cha |
dAsIbhartushcha dAsyAshcha manasA nAma dhAraya || 42||

j~nAtvA nAmAni chaiteShAM sarvAnetAnvinAshaya |
vinaShTeShu yathA svairaM gachCha yatrepsitaM tava || 43||

sA tatheti pratishrutya yAtudhAnI svarUpiNI |
jagAma tadvanaM yatra vicheruste maharShayaH || 44||

\hrule

\medskip
              shapathAdhyAyaH
                  95
\medskip

bhIShma uvAcha||

athAtripramukhA rAjanvane tasminmaharShayaH |
vyacharanbhakShayanto vai mUlAni cha phalAni cha || 1||

athApashyansupInA.nsapANipAdamukhodaram |
parivrajantaM sthUlA~NgaM parivrAjaM shunaHsakham || 2||

arundhatI tu taM dRRiShTvA sarvA~NgopachitaM shubhA |
bhavitAro bhavanto vai naivamityabravIdRRiShIn || 3||

vasiShTha uvAcha||

naitasyeha yathAsmAkamagnihotramanirhutam |
sAyaM prAtashcha hotavyaM tena pIvA~nshunaHsakhaH || 4||

atriruvAcha||

naitasyeha yathAsmAkaM kShudhA vIryaM samAhatam |
kRRichChrAdhItaM pranaShTaM cha tena pIvA~nshunaHsakhaH || 5||

vishvAmitra uvAcha||

naitasyeha yathAsmAkaM shashvachChAstraM jaradgavaH |
alasaH kShutparo mUrkhastena pIvA~nshunaHsakhaH || 6||

jamadagniruvAcha||

naitasyeha yathAsmAkaM bhaktamindhanameva cha |
sa~nchintya vArShikaM ki~nchittena pIvA~nshunaHsakhaH || 7||

kashyapa uvAcha||

naitasyeha yathAsmAkaM chatvArashcha sahodarAH |
dehi dehIti bhikShanti tena pIvA~nshunaHsakhaH || 8||

bharadvAja uvAcha||

naitasyeha yathAsmAkaM brahmabandhorachetasaH |
shoko bhAryApavAdena tena pIvA~nshunaHsakhaH || 9||

gautama uvAcha||

naitasyeha yathAsmAkaM trikausheyaM hi rA~Nkavam |
ekaikaM vai trivArShIyaM tena pIvA~nshunaHsakhaH || 10||

bhIShma uvAcha||

atha dRRiShTvA parivrATsa tAnmaharShI~nshunaHsakhaH |
abhigamya yathAnyAyaM pANisparshamathAcharat || 11||

paricharyAM vane tAM tu kShutpratIghAtakArikAm |
anyonyena nivedyAtha prAtiShThanta sahaiva te || 12||

ekanishchayakAryAshcha vyacharanta vanAni te |
AdadAnAH samuddhRRitya mUlAni cha phalAni cha || 13||

kadAchidvicharantaste vRRikShairaviralairvRRitAm |
shuchivAriprasannodAM dadRRishuH padminIM shubhAm || 14||

bAlAdityavapuHprakhyaiH puShkarairupashobhitAm |
vaidUryavarNasadRRishaiH padmapatrairathAvRRitAm || 15||

nAnAvidhaishcha vihagairjalaprakarasevibhiH |
ekadvArAmanAdeyAM sUpatIrthAmakardamAm || 16||

vRRiShAdarbhiprayuktA tu kRRityA vikRRitadarshanA |
yAtudhAnIti vikhyAtA padminIM tAmarakShata || 17||

shunaHsakhasahAyAstu bisArthaM te maharShayaH |
padminImabhijagmuste sarve kRRityAbhirakShitAm || 18||

tataste yAtudhAnIM tAM dRRiShTvA vikRRitadarshanAm |
sthitAM kamalinItIre kRRityAmUchurmaharShayaH || 19||

ekA tiShThasi kA nu tvaM kasyArthe kiM prayojanam |
padminItIramAshritya brUhi tvaM kiM chikIrShasi || 20||

yAtudhAnyuvAcha||

yAsmi sAsmyanuyogo me na kartavyaH katha~nchana |
ArakShiNIM mAM padminyA vitta sarve tapodhanAH || 21||

RRiShaya UchuH||

sarva eva kShudhArtAH sma na chAnyatki~nchidasti naH |
bhavatyAH saMmate sarve gRRihNImahi bisAnyuta || 22||

yAtudhAnyuvAcha||

samayena bisAnIto gRRihNIdhvaM kAmakArataH |
ekaiko nAma me proktvA tato gRRihNIta mAchiram || 23||

bhIShma uvAcha||

vij~nAya yAtudhAnIM tAM kRRityAmRRiShivadhaiShiNIm |
atriH kShudhAparItAtmA tato vachanamabravIt || 24||

arAtriratreH sA rAtriryAM nAdhIte triradya vai |
arAtriratrirityeva nAma me viddhi shobhane || 25||

yAtudhAnyuvAcha||

yathodAhRRitametatte mayi nAma mahAmune |
durdhAryametanmanasA gachChAvatara padminIm || 26||

vasiShTha uvAcha||

vasiShTho.asmi variShTho.asmi vase vAsaM gRRiheShvapi |
variShThatvAchcha vAsAchcha vasiShTha iti viddhi mAm || 27||

yAtudhAnyuvAcha||

nAmanairuktametatte duHkhavyAbhAShitAkSharam |
naitaddhArayituM shakyaM gachChAvatara padminIm || 28||

kashyapa uvAcha||

kulaM kulaM cha kupapaH kupayaH kashyapo dvijaH |
kAshyaH kAshanikAshatvAdetanme nAma dhAraya || 29||

yAtudhAnyuvAcha||

yathodAhRRitametatte mayi nAma mahAmune |
durdhAryametanmanasA gachChAvatara padminIm || 30||

bharadvAja uvAcha||

bhare sutAnbhare shiShyAnbhare devAnbhare dvijAn |
bhare bhAryAmanavyAjo bharadvAjo.asmi shobhane || 31||

yAtudhAnyuvAcha||

nAmanairuktametatte duHkhavyAbhAShitAkSharam |
naitaddhArayituM shakyaM gachChAvatara padminIm || 32||

gautama uvAcha||

godamo damago.adhUmo damo durdarshanashcha te |
viddhi mAM gautamaM kRRitye yAtudhAni nibodha me || 33||

yAtudhAnyuvAcha||

yathodAhRRitametatte mayi nAma mahAmune |
naitaddhArayituM shakyaM gachChAvatara padminIm || 34||

vishvAmitra uvAcha||

vishvedevAshcha me mitraM mitramasmi gavAM tathA |
vishvAmitramiti khyAtaM yAtudhAni nibodha me || 35||

yAtudhAnyuvAcha||

nAmanairuktametatte duHkhavyAbhAShitAkSharam |
naitaddhArayituM shakyaM gachChAvatara padminIm || 36||

jamadagniruvAcha||

jAjamadyajajA nAma mRRijA mAha jijAyiShe |
jamadagniriti khyAtamato mAM viddhi shobhane || 37||

yAtudhAnyuvAcha||

yathodAhRRitametatte mayi nAma mahAmune |
naitaddhArayituM shakyaM gachChAvatara padminIm || 38||

arundhatyuvAcha||

dharAM dharitrIM vasudhAM bhartustiShThAmyanantaram |
mano.anurundhatI bharturiti mAM viddhyarundhatIm || 39||

yAtudhAnyuvAcha||

nAmanairuktametatte duHkhavyAbhAShitAkSharam |
naitaddhArayituM shakyaM gachChAvatara padminIm || 40||

gaNDovAcha||

gaNDaM gaNDaM gatavatI gaNDagaNDeti sa~nj~nitA |
gaNDagaNDeva gaNDeti viddhi mAnalasambhave || 41||

yAtudhAnyuvAcha||

nAmanairuktametatte duHkhavyAbhAShitAkSharam |
naitaddhArayituM shakyaM gachChAvatara padminIm || 42||

pashusakha uvAcha||

sakhA sakhe yaH sakhyeyaH pashUnAM cha sakhA sadA |
gauNaM pashusakhetyevaM viddhi mAmagnisambhave || 43||

yAtudhAnyuvAcha||

nAmanairuktametatte duHkhavyAbhAShitAkSharam |
naitaddhArayituM shakyaM gachChAvatara padminIm || 44||

shunaHsakha uvAcha||

ebhiruktaM yathA nAma nAhaM vaktumihotsahe |
shunaHsakhasakhAyaM mAM yAtudhAnyupadhAraya || 45||

yAtudhAnyuvAcha||

nAma te.avyaktamuktaM vai vAkyaM sa.ndigdhayA girA |
tasmAtsakRRididAnIM tvaM brUhi yannAma te dvija || 46||

shunaHsakha uvAcha||

sakRRiduktaM mayA nAma na gRRihItaM yadA tvayA |
tasmAttridaNDAbhihatA gachCha bhasmeti mAchiram || 47||

bhIShma uvAcha||

sA brahmadaNDakalpena tena mUrdhni hatA tadA |
kRRityA papAta medinyAM bhasmasAchcha jagAma ha || 48||

shunaHsakhashcha hatvA tAM yAtudhAnIM mahAbalAm |
bhuvi tridaNDaM viShTabhya shAdvale samupAvishat || 49||

tataste munayaH sarve puShkarANi bisAni cha |
yathAkAmamupAdAya samuttasthurmudAnvitAH || 50||

shrameNa mahatA yuktAste bisAni kalApashaH |
tIre nikShipya padminyAstarpaNaM chakrurambhasA || 51||

athotthAya jalAttasmAtsarve te vai samAgaman |
nApashya.nshchApi te tAni bisAni puruSharShabha || 52||

RRiShaya UchuH||

kena kShudhAbhibhUtAnAmasmAkaM pApakarmaNA |
nRRisha.nsenApanItAni bisAnyAhArakA~NkShiNAm || 53||

te sha~NkamAnAstvanyonyaM paprachChurdvijasattamAH |
ta UchuH shapathaM sarve kurma ityarikarshana || 54||

ta uktvA bADhamityeva sarva eva shunaHsakham |
kShudhArtAH suparishrAntAH shapathAyopachakramuH || 55||

atriruvAcha||

sa gAM spRRishatu pAdena sUryaM cha pratimehatu |
anadhyAyeShvadhIyIta bisastainyaM karoti yaH || 56||

vasiShTha uvAcha||

anadhyAyaparo loke shunaH sa parikarShatu |
parivrATkAmavRRitto.astu bisastainyaM karoti yaH || 57||

sharaNAgataM hantu mitraM svasutAM chopajIvatu |
arthAnkA~NkShatu kInAshAdbisastainyaM karoti yaH || 58||

kashyapa uvAcha||

sarvatra sarvaM paNatu nyAsalopaM karotu cha |
kUTasAkShitvamabhyetu bisastainyaM karoti yaH || 59||

vRRithAmA.nsaM samashnAtu vRRithAdAnaM karotu cha |
yAtu striyaM divA chaiva bisastainyaM karoti yaH || 60||

bharadvAja uvAcha||

nRRisha.nsastyaktadharmAstu strIShu j~nAtiShu goShu cha |
brAhmaNaM chApi jayatAM bisastainyaM karoti yaH || 61||

upAdhyAyamadhaH kRRitvA RRicho.adhyetu yajUMShi cha |
juhotu cha sa kakShAgnau bisastainyaM karoti yaH || 62||

jamadagniruvAcha||

purIShamutsRRijatvapsu hantu gAM chApi dohinIm |
anRRitau maithunaM yAtu bisastainyaM karoti yaH || 63||

dveShyo bhAryopajIvI syAddUrabandhushcha vairavAn |
anyonyasyAtithishchAstu bisastainyaM karoti yaH || 64||

gautama uvAcha||

adhItya vedA.nstyajatu trInagnInapavidhyatu |
vikrINAtu tathA somaM bisastainyaM karoti yaH || 65||

udapAnaplave grAme brAhmaNo vRRiShalIpatiH |
tasya sAlokyatAM yAtu bisastainyaM karoti yaH || 66||

vishvAmitra uvAcha||

jIvato vai gurUnbhRRityAnbharantvasya pare janAH |
agatirbahuputraH syAdbisastainyaM karoti yaH || 67||

ashuchirbrahmakUTo.astu RRiddhyA chaivApyaha~NkRRitaH |
karShako matsarI chAstu bisastainyaM karoti yaH || 68||

varShAnkarotu bhRRitako rAj~nashchAstu purohitaH |
ayAjyasya bhavedRRitvigbisastainyaM karoti yaH || 69||

arundhatyuvAcha||

nityaM parivadechChvashrUM bharturbhavatu durmanAH |
ekA svAdu samashnAtu bisastainyaM karoti yA || 70||

j~nAtInAM gRRihamadhyasthA saktUnattu dinakShaye |
abhAgyAvIrasUrastu bisastainyaM karoti yA || 71||

gaNDovAcha||

anRRitaM bhAShatu sadA sAdhubhishcha virudhyatu |
dadAtu kanyAM shulkena bisastainyaM karoti yA || 72||

sAdhayitvA svayaM prAsheddAsye jIvatu chaiva ha |
vikarmaNA pramIyeta bisastainyaM karoti yA || 73||

pashusakha uvAcha||

dAsya eva prajAyeta so.aprasUtiraki~nchanaH |
daivateShvanamaskAro bisastainyaM karoti yaH || 74||

shunaHsakha uvAcha||

adhvaryave duhitaraM dadAtu  chChandoge vA charitabrahmacharye |
AtharvaNaM vedamadhItya vipraH  snAyIta yo vai harate bisAni || 75||

RRiShaya UchuH||

iShTametaddvijAtInAM yo.ayaM te shapathaH kRRitaH |
tvayA kRRitaM bisastainyaM sarveShAM naH shunaHsakha || 76||

shunaHsakha uvAcha||

nyastamAdyamapashyadbhiryaduktaM kRRitakarmabhiH |
satyametanna mithyaitadbisastainyaM kRRitaM mayA || 77||

mayA hyantarhitAnIha bisAnImAni pashyata |
parIkShArthaM bhagavatAM kRRitametanmayAnaghAH || 78||

rakShaNArthaM cha sarveShAM bhavatAmahamAgataH || 78||

yAtudhAnI hyatikruddhA kRRityaiShA vo vadhaiShiNI |
vRRiShAdarbhiprayuktaiShA nihatA me tapodhanAH || 79||

duShTA hi.nsyAdiyaM pApA yuShmAnpratyagnisambhavA |
tasmAdasmyAgato viprA vAsavaM mAM nibodhata || 80||

alobhAdakShayA lokAH prAptA vaH sArvakAmikAH |
uttiShThadhvamitaH kShipraM tAnavApnuta vai dvijAH || 81||

bhIShma uvAcha||

tato maharShayaH prItAstathetyuktvA pura.ndaram |
sahaiva tridashendreNa sarve jagmustriviShTapam || 82||

evamete mahAtmAno bhogairbahuvidhairapi |
kShudhA paramayA yuktAshChandyamAnA mahAtmabhiH || 83||

naiva lobhaM tadA chakrustataH svargamavApnuvan || 83||

tasmAtsarvAsvavasthAsu naro lobhaM vivarjayet |
eSha dharmaH paro rAjannalobha iti vishrutaH || 84||

idaM naraH sachcharitaM samavAyeShu kIrtayet |
sukhabhAgI cha bhavati na cha durgANyavApnute || 85||

prIyante pitarashchAsya RRiShayo devatAstathA |
yashodharmArthabhAgI cha bhavati pretya mAnavaH || 86||

\hrule

\medskip
                  96
\medskip

bhIShma uvAcha||

atraivodAharantImamitihAsaM purAtanam |
yadvRRittaM tIrthayAtrAyAM shapathaM prati tachChRRiNu || 1||

puShkarArthaM kRRitaM stainyaM purA bharatasattama |
rAjarShibhirmahArAja tathaiva cha dvijarShibhiH || 2||

RRiShayaH sametAH pashchime vai prabhAse  samAgatA mantramamantrayanta |
charAma sarve pRRithivIM puNyatIrthAM  tannaH kAryaM hanta gachChAma sarve || 3||

shukro.a~NgirAshchaiva kavishcha vidvAM stathAgastyo nAradaparvatau cha |
bhRRigurvasiShThaH kashyapo gautamashcha  vishvAmitro jamadagnishcha rAjan || 4||

RRiShistathA gAlavo.athAShTakashcha  bharadvAjo.arundhatI vAlakhilyAH |
shibirdilIpo nahuSho.ambarISho  rAjA yayAtirdhundhumAro.atha pUruH || 5||

jagmuH puraskRRitya mahAnubhAvaM  shatakratuM vRRitrahaNaM narendra |
tIrthAni sarvANi parikramanto  mAghyAM yayuH kaushikIM puNyatIrthAm || 6||

sarveShu tIrtheShvatha dhUtapApA  jagmustato brahmasaraH supuNyam |
devasya tIrthe jalamagnikalpA  vigAhya te bhuktabisaprasUnAH || 7||

kechidbisAnyakhana.nstatra rAja nnanye mRRiNAlAnyakhana.nstatra viprAH |
athApashyanpuShkaraM te hriyantaM  hradAdagastyena samuddhRRitaM vai || 8||

tAnAha sarvAnRRiShimukhyAnagastyaH  kenAdattaM puShkaraM me sujAtam |
yuShmA~nsha~Nke dIyatAM puShkaraM me  na vai bhavanto hartumarhanti padmam || 9||

shRRiNomi kAlo hi.nsate dharmavIryaM  seyaM prAptA vardhate dharmapIDA |
purAdharmo vardhate neha yAva ttAvadgachChAmi paralokaM chirAya || 10||

purA vedAnbrAhmaNA grAmamadhye  ghuShTasvarA vRRiShalA~nshrAvayanti |
purA rAjA vyavahArAnadharmyA npashyatyahaM paralokaM vrajAmi || 11||

purAvarAnpratyavarAngarIyaso  yAvannarA nAvama.nsyanti sarve |
tamottaraM yAvadidaM na vartate  tAvadvrajAmi paralokaM chirAya || 12||

purA prapashyAmi pareNa martyA nbalIyasA durbalAnbhujyamAnAn |
tasmAdyAsyAmi paralokaM chirAya  na hyutsahe draShTumIdRRi~NnRRiloke || 13||

tamAhurArtA RRiShayo maharShiM  na te vayaM puShkaraM chorayAmaH |
mithyAbhiSha~Ngo bhavatA na kAryaH  shapAma tIkShNA~nshapathAnmaharShe || 14||

te nishchitAstatra maharShayastu  saMmanyanto dharmamevaM narendra |
tato.ashapa~nshapathAnparyayeNa  sahaiva te pArthiva putrapautraiH || 15||

bhRRiguruvAcha||

pratyAkroshedihAkruShTastADitaH pratitADayet |
khAdechcha pRRiShThamA.nsAni yaste harati puShkaram || 16||

vasiShTha uvAcha||

asvAdhyAyaparo loke shvAnaM cha parikarShatu |
pure cha bhikShurbhavatu yaste harati puShkaram || 17||

kashyapa uvAcha||

sarvatra sarvaM paNatu nyAse lobhaM karotu cha |
kUTasAkShitvamabhyetu yaste harati puShkaram || 18||

gautama uvAcha||

jIvatvaha~NkRRito buddhyA vipaNatvadhamena saH |
karShako matsarI chAstu yaste harati puShkaram || 19||

a~NgirA uvAcha||

ashuchirbrahmakUTo.astu shvAnaM cha parikarShatu |
brahmahAnikRRitishchAstu yaste harati puShkaram || 20||

dhundhumAra uvAcha||

akRRitaj~no.astu mitrANAM shUdrAyAM tu prajAyatu |
ekaH sampannamashnAtu yaste harati puShkaram || 21||

pUruruvAcha||

chikitsAyAM pracharatu bhAryayA chaiva puShyatu |
shvashurAttasya vRRittiH syAdyaste harati puShkaram || 22||

dilIpa uvAcha||

udapAnaplave grAme brAhmaNo vRRiShalIpatiH |
tasya lokAnsa vrajatu yaste harati puShkaram || 23||

shukra uvAcha||

pRRiShThamA.nsaM samashnAtu divA gachChatu maithunam |
preShyo bhavatu rAj~nashcha yaste harati puShkaram || 24||

jamadagniruvAcha||

anadhyAyeShvadhIyIta mitraM shrAddhe cha bhojayet |
shrAddhe shUdrasya chAshnIyAdyaste harati puShkaram || 25||

shibiruvAcha||

anAhitAgnirmriyatAM yaj~ne vighnaM karotu cha |
tapasvibhirvirudhyeta yaste harati puShkaram || 26||

yayAtiruvAcha||

anRRitau jaTI vratinyAM vai bhAryAyAM samprajAyatu |
nirAkarotu vedA.nshcha yaste harati puShkaram || 27||

nahuSha uvAcha||

atithiM gRRihastho nudatu kAmavRRitto.astu dIkShitaH |
vidyAM prayachChatu bhRRito yaste harati puShkaram || 28||

ambarISha uvAcha||

nRRisha.nsastyaktadharmo.astu strIShu j~nAtiShu goShu cha |
brAhmaNaM chApi jahatu yaste harati puShkaram || 29||

nArada uvAcha||

gUDho.aj~nAnI bahiH shAstraM paThatAM visvaraM padam |
garIyaso.avajAnAtu yaste harati puShkaram || 30||

nAbhAga uvAcha||

anRRitaM bhAShatu sadA sadbhishchaiva virudhyatu |
shulkena kanyAM dadatu yaste harati puShkaram || 31||

kaviruvAcha||

padA sa gAM tADayatu sUryaM cha prati mehatu |
sharaNAgataM cha tyajatu yaste harati puShkaram || 32||

vishvAmitra uvAcha||

karotu bhRRitako.avarShAM rAj~nashchAstu purohitaH |
RRitvigastu hyayAjyasya yaste harati puShkaram || 33||

parvata uvAcha||

grAme chAdhikRRitaH so.astu kharayAnena gachChatu |
shunaH karShatu vRRittyarthe yaste harati puShkaram || 34||

bharadvAja uvAcha||

sarvapApasamAdAnaM nRRisha.nse chAnRRite cha yat |
tattasyAstu sadA pApaM yaste harati puShkaram || 35||

aShTaka uvAcha||

sa rAjAstvakRRitapraj~naH kAmavRRittishcha pApakRRit |
adharmeNAnushAstUrvIM yaste harati puShkaram || 36||

gAlava uvAcha||

pApiShThebhyastvanarghArhaH sa naro.astu svapApakRRit |
dattvA dAnaM kIrtayatu yaste harati puShkaram || 37||

arundhatyuvAcha||

shvashrvApavAdaM vadatu bharturbhavatu durmanAH |
ekA svAdu samashnAtu yA te harati puShkaram || 38||

vAlakhilyA UchuH||

ekapAdena vRRittyarthaM grAmadvAre sa tiShThatu |
dharmaj~nastyaktadharmo.astu yaste harati puShkaram || 39||

pashusakha uvAcha||

agnihotramanAdRRitya sukhaM svapatu sa dvijaH |
parivrATkAmavRRitto.astu yaste harati puShkaram || 40||

surabhyuvAcha||

bAlvajena nidAnena kA.nsyaM bhavatu dohanam |
duhyeta paravatsena yA te harati puShkaram || 41||

bhIShma uvAcha||

tatastu taiH shapathaiH shapyamAnai rnAnAvidhairbahubhiH kauravendra |
sahasrAkSho devarATsamprahRRiShTaH  samIkShya taM kopanaM vipramukhyam || 42||

athAbravInmaghavA pratyayaM svaM  samAbhAShya tamRRiShiM jAtaroSham |
brahmarShidevarShinRRiparShimadhye  yattannibodheha mamAdya rAjan || 43||

shakra uvAcha||

adhvaryave duhitaraM dadAtu  chChandoge vA charitabrahmacharye |
AtharvaNaM vedamadhItya vipraH  snAyIta yaH puShkaramAdadAti || 44||

sarvAnvedAnadhIyIta puNyashIlo.astu dhArmikaH |
brahmaNaH sadanaM yAtu yaste harati puShkaram || 45||

agastya uvAcha||

AshIrvAdastvayA proktaH shapatho balasUdana |
dIyatAM puShkaraM mahyameSha dharmaH sanAtanaH || 46||

indra uvAcha||

na mayA bhagava.NllobhAddhRRitaM puShkaramadya vai |
dharmaM tu shrotukAmena hRRitaM na kroddhumarhasi || 47||

dharmaH shrutisamutkarSho dharmaseturanAmayaH |
ArSho vai shAshvato nityamavyayo.ayaM mayA shrutaH || 48||

tadidaM gRRihyatAM vidvanpuShkaraM munisattama |
atikramaM me bhagavankShantumarhasyanindita || 49||

ityuktaH sa mahendreNa tapasvI kopano bhRRisham |
jagrAha puShkaraM dhImAnprasannashchAbhavanmuniH || 50||

prayayuste tato bhUyastIrthAni vanagocharAH |
puNyatIrtheShu cha tathA gAtrANyAplAvayanti te || 51||

AkhyAnaM ya idaM yuktaH paThetparvaNi parvaNi |
na mUrkhaM janayetputraM na bhavechcha nirAkRRitiH || 52||

na tamApatspRRishetkAchinna jvaro na rujashcha ha |
virajAH shreyasA yuktaH pretya svargamavApnuyAt || 53||

yashcha shAstramanudhyAyedRRiShibhiH paripAlitam |
sa gachChedbrahmaNo lokamavyayaM cha narottama || 54||

\hrule

\medskip
              ChatropAnahotpattiH
                  97
\medskip

yudhiShThira uvAcha||

yadidaM shrAddhadharmeShu dIyate bharatarShabha |
ChatraM chopAnahau chaiva kenaitatsampravartitam || 1||

kathaM chaitatsamutpannaM kimarthaM cha pradIyate || 1||

na kevalaM shrAddhadharme puNyakeShvapi dIyate |
etadvistarato rAja~nshrotumichChAmi tattvataH || 2||

bhIShma uvAcha||

shRRiNu rAjannavahitashChatropAnahavistaram |
yathaitatprathitaM loke yena chaitatpravartitam || 3||

yathA chAkShayyatAM prAptaM puNyatAM cha yathA gatam |
sarvametadasheSheNa pravakShyAmi janAdhipa || 4||

itihAsaM purAvRRittamimaM shRRiNu narAdhipa |
jamadagneshcha sa.nvAdaM sUryasya cha mahAtmanaH || 5||

purA sa bhagavAnsAkShAddhanuShAkrIData prabho |
sandhAya sandhAya sharA.nshchikShepa kila bhArgavaH || 6||

tAnkShiptAnreNukA sarvA.nstasyeShUndIptatejasaH |
AnAyya sA tadA tasmai prAdAdasakRRidachyuta || 7||

atha tena sa shabdena jyAtalasya sharasya cha |
prahRRiShTaH samprachikShepa sA cha pratyAjahAra tAn || 8||

tato madhyAhnamArUDhe jyeShThAmUle divAkare |
sa sAyakAndvijo viddhvA reNukAmidamabravIt || 9||

gachChAnaya vishAlAkShi sharAnetAndhanushchyutAn |
yAvadetAnpunaH subhru kShipAmIti janAdhipa || 10||

sA gachChatyantarA ChAyAM vRRikShamAshritya bhAminI |
tasthau tasyA hi santaptaM shiraH pAdau tathaiva cha || 11||

sthitA sA tu muhUrtaM vai bhartuH shApabhayAchChubhA |
yayAvAnayituM bhUyaH sAyakAnasitekShaNA || 12||

pratyAjagAma cha sharA.nstAnAdAya yashasvinI || 12||

sA prasvinnA suchArva~NgI padbhyAM duHkhaM niyachChatI |
upAjagAma bhartAraM bhayAdbhartuH pravepatI || 13||

sa tAmRRiShistataH kruddho vAkyamAha shubhAnanAm |
reNuke kiM chireNa tvamAgateti punaH punaH || 14||

reNukovAcha||

shirastAvatpradIptaM me pAdau chaiva tapodhana |
sUryatejoniruddhAhaM vRRikShachChAyAmupAshritA || 15||

etasmAtkAraNAdbrahma.nshchirametatkRRitaM mayA |
etajj~nAtvA mama vibho mA krudhastvaM tapodhana || 16||

jamadagniruvAcha||

adyainaM dIptakiraNaM reNuke tava duHkhadam |
sharairnipAtayiShyAmi sUryamastrAgnitejasA || 17||

bhIShma uvAcha||

sa visphArya dhanurdivyaM gRRihItvA cha bahU~nsharAn |
atiShThatsUryamabhito yato yAti tatomukhaH || 18||

atha taM prahariShyantaM sUryo.abhyetya vacho.abravIt |
dvijarUpeNa kaunteya kiM te sUryo.aparAdhyate || 19||

Adatte rashmibhiH sUryo divi vidva.nstatastataH |
rasaM sa taM vai varShAsu pravarShati divAkaraH || 20||

tato.annaM jAyate vipra manuShyANAM sukhAvaham |
annaM prANA iti yathA vedeShu paripaThyate || 21||

athAbhreShu nigUDhashcha rashmibhiH parivAritaH |
sapta dvIpAnimAnbrahmanvarSheNAbhipravarShati || 22||

tatastadauShadhInAM cha vIrudhAM patrapuShpajam |
sarvaM varShAbhinirvRRittamannaM sambhavati prabho || 23||

jAtakarmANi sarvANi vratopanayanAni cha |
godAnAni vivAhAshcha tathA yaj~nasamRRiddhayaH || 24||

satrANi dAnAni tathA sa.nyogA vittasa~nchayAH |
annataH sampravartante yathA tvaM vettha bhArgava || 25||

ramaNIyAni yAvanti yAvadArambhakANi cha |
sarvamannAtprabhavati viditaM kIrtayAmi te || 26||

sarvaM hi vettha vipra tvaM yadetatkIrtitaM mayA |
prasAdaye tvA viprarShe kiM te sUryo nipAtyate || 27||

\hrule

\medskip
              ChatropAnahadAnam.h
                  98
\medskip

yudhiShThira uvAcha||

evaM tadA prayAchantaM bhAskaraM munisattamaH |
jamadagnirmahAtejAH kiM kAryaM pratyapadyata || 1||

bhIShma uvAcha||

tathA prayAchamAnasya muniragnisamaprabhaH |
jamadagniH shamaM naiva jagAma kurunandana || 2||

tataH sUryo madhurayA vAchA tamidamabravIt |
kRRitA~njalirviprarUpI praNamyedaM vishAM pate || 3||

chalaM nimittaM viprarShe sadA sUryasya gachChataH |
kathaM chalaM vetsyasi tvaM sadA yAntaM divAkaram || 4||

jamadagniruvAcha||

sthiraM vApi chalaM vApi jAne tvAM j~nAnachakShuShA |
avashyaM vinayAdhAnaM kAryamadya mayA tava || 5||

aparAhNe nimeShArdhaM tiShThasi tvaM divAkara |
tatra vetsyAmi sUrya tvAM na me.atrAsti vichAraNA || 6||

sUrya uvAcha||

asa.nshayaM mAM viprarShe vetsyase dhanvinAM vara |
apakAriNaM tu mAM viddhi bhagava~nsharaNAgatam || 7||

bhIShma uvAcha||

tataH prahasya bhagavA~njamadagniruvAcha tam |
na bhIH sUrya tvayA kAryA praNipAtagato hyasi || 8||

brAhmaNeShvArjavaM yachcha sthairyaM cha dharaNItale |
saumyatAM chaiva somasya gAmbhIryaM varuNasya cha || 9||

dIptimagneH prabhAM meroH pratApaM tapanasya cha |
etAnyatikramedyo vai sa hanyAchCharaNAgatam || 10||

bhavetsa gurutalpI cha brahmahA cha tathA bhavet |
surApAnaM cha kuryAtsa yo hanyAchCharaNAgatam || 11||

etasya tvapanItasya samAdhiM tAta chintaya |
yathA sukhagamaH panthA bhavettvadrashmitApitaH || 12||

bhIShma uvAcha||

etAvaduktvA sa tadA tUShNImAsIdbhRRigUdvahaH |
atha sUryo dadau tasmai ChatropAnahamAshu vai || 13||

sUrya uvAcha||

maharShe shirasastrANaM ChatraM madrashmivAraNam |
pratigRRihNIShva padbhyAM cha trANArthaM charmapAduke || 14||

adyaprabhRRiti chaivaitalloke samprachariShyati |
puNyadAneShu sarveShu paramakShayyameva cha || 15||

bhIShma uvAcha||

upAnachChatrametadvai sUryeNeha pravartitam |
puNyametadabhikhyAtaM triShu lokeShu bhArata || 16||

tasmAtprayachCha viprebhyashChatropAnahamuttamam |
dharmaste sumahAnbhAvI na me.atrAsti vichAraNA || 17||

ChatraM hi bharatashreShTha yaH pradadyAddvijAtaye |
shubhraM shatashalAkaM vai sa pretya sukhamedhate || 18||

sa shakraloke vasati pUjyamAno dvijAtibhiH |
apsarobhishcha satataM devaishcha bharatarShabha || 19||

dahyamAnAya viprAya yaH prayachChatyupAnahau |
snAtakAya mahAbAho sa.nshitAya dvijAtaye || 20||

so.api lokAnavApnoti daivatairabhipUjitAn |
goloke sa mudA yukto vasati pretya bhArata || 21||

etatte bharatashreShTha mayA kArtsnyena kIrtitam |
ChatropAnahadAnasya phalaM bharatasattama || 22||

\hrule

\medskip
              ArAmAdinirmANam.h
                  99
\medskip

yudhiShThira uvAcha||

ArAmANAM taDAgAnAM yatphalaM kurunandana |
tadahaM shrotumichChAmi tvatto.adya bharatarShabha || 1||

bhIShma uvAcha||

supradarshA vanavatI chitradhAtuvibhUShitA |
upetA sarvabIjaishcha shreShThA bhUmirihochyate || 2||

tasyAH kShetravisheShaM cha taDAgAnAM niveshanam |
audakAni cha sarvANi pravakShyAmyanupUrvashaH || 3||

taDAgAnAM cha vakShyAmi kRRitAnAM chApi ye guNAH |
triShu lokeShu sarvatra pUjito yastaDAgavAn || 4||

atha vA mitrasadanaM maitraM mitravivardhanam |
kIrtisa~njananaM shreShThaM taDAgAnAM niveshanam || 5||

dharmasyArthasya kAmasya phalamAhurmanIShiNaH |
taDAgaM sukRRitaM deshe kShetrameva mahAshrayam || 6||

chaturvidhAnAM bhUtAnAM taDAgamupalakShayet |
taDAgAni cha sarvANi dishanti shriyamuttamAm || 7||

devA manuShyA gandharvAH pitaroragarAkShasAH |
sthAvarANi cha bhUtAni sa.nshrayanti jalAshayam || 8||

tasmAttA.nste pravakShyAmi taDAge ye guNAH smRRitAH |
yA cha tatra phalAvAptirRRiShibhiH samudAhRRitA || 9||

varShamAtre taDAge tu salilaM yasya tiShThati |
agnihotraphalaM tasya phalamAhurmanIShiNaH || 10||

sharatkAle tu salilaM taDAge yasya tiShThati |
gosahasrasya sa pretya labhate phalamuttamam || 11||

hemantakAle salilaM taDAge yasya tiShThati |
sa vai bahusuvarNasya yaj~nasya labhate phalam || 12||

yasya vai shaishire kAle taDAge salilaM bhavet |
agniShTomasya yaj~nasya phalamAhurmanIShiNaH || 13||

taDAgaM sukRRitaM yasya vasante tu mahAshrayam |
atirAtrasya yaj~nasya phalaM sa samupAshnute || 14||

nidAghakAle pAnIyaM taDAge yasya tiShThati |
vAjapeyasamaM tasya phalaM vai munayo viduH || 15||

sa kulaM tArayetsarvaM yasya khAte jalAshaye |
gAvaH pibanti pAnIyaM sAdhavashcha narAH sadA || 16||

taDAge yasya gAvastu pibanti tRRiShitA jalam |
mRRigapakShimanuShyAshcha so.ashvamedhaphalaM labhet || 17||

yatpibanti jalaM tatra snAyante vishramanti cha |
taDAgadasya tatsarvaM pretyAnantyAya kalpate || 18||

durlabhaM salilaM tAta visheSheNa paratra vai |
pAnIyasya pradAnena prItirbhavati shAshvatI || 19||

tilAndadata pAnIyaM dIpAndadata jAgrata |
j~nAtibhiH saha modadhvametatpreteShu durlabham || 20||

sarvadAnairgurutaraM sarvadAnairvishiShyate |
pAnIyaM narashArdUla tasmAddAtavyameva hi || 21||

evametattaDAgeShu kIrtitaM phalamuttamam |
ata UrdhvaM pravakShyAmi vRRikShANAmapi ropaNe || 22||

sthAvarANAM cha bhUtAnAM jAtayaH ShaTprakIrtitAH |
vRRikShagulmalatAvallyastvaksArAstRRiNajAtayaH || 23||

etA jAtyastu vRRikShANAM teShAM rope guNAstvime |
kIrtishcha mAnuShe loke pretya chaiva phalaM shubham || 24||

labhate nAma loke cha pitRRibhishcha mahIyate |
devalokagatasyApi nAma tasya na nashyati || 25||

atItAnAgate chobhe pitRRiva.nshaM cha bhArata |
tArayedvRRikSharopI cha tasmAdvRRikShAnpraropayet || 26||

tasya putrA bhavantyete pAdapA nAtra sa.nshayaH |
paralokagataH svargaM lokA.nshchApnoti so.avyayAn || 27||

puShpaiH suragaNAnvRRikShAH phalaishchApi tathA pitR^In |
ChAyayA chAtithI.nstAta pUjayanti mahIruhAH || 28||

kiMnaroragarakShA.nsi devagandharvamAnavAH |
tathA RRiShigaNAshchaiva sa.nshrayanti mahIruhAn || 29||

puShpitAH phalavantashcha tarpayantIha mAnavAn |
vRRikShadaM putravadvRRikShAstArayanti paratra cha || 30||

tasmAttaDAge vRRikShA vai ropyAH shreyorthinA sadA |
putravatparipAlyAshcha putrAste dharmataH smRRitAH || 31||

taDAgakRRidvRRikSharopI iShTayaj~nashcha yo dvijaH |
ete svarge mahIyante ye chAnye satyavAdinaH || 32||

tasmAttaDAgaM kurvIta ArAmA.nshchaiva ropayet |
yajechcha vividhairyaj~naiH satyaM cha satataM vadet || 33||

\hrule

\medskip
              balipradAnam.h
                  100
\medskip

yudhiShThira uvAcha||

gArhasthyaM dharmamakhilaM prabrUhi bharatarShabha |
RRiddhimApnoti kiM kRRitvA manuShya iha pArthiva || 1||

bhIShma uvAcha||

atra te vartayiShyAmi purAvRRittaM janAdhipa |
vAsudevasya sa.nvAdaM pRRithivyAshchaiva bhArata || 2||

sa.nstUya pRRithivIM devIM vAsudevaH pratApavAn |
paprachCha bharatashreShTha yadetatpRRichChase.adya mAm || 3||

vAsudeva uvAcha||

gArhasthyaM dharmamAshritya mayA vA madvidhena vA |
kimavashyaM dhare kAryaM kiM vA kRRitvA sukhI bhavet || 4||

pRRithivyuvAcha||

RRiShayaH pitaro devA manuShyAshchaiva mAdhava |
ijyAshchaivArchanIyAshcha yathA chaivaM nibodha me || 5||

sadA yaj~nena devA.nshcha Atithyena cha mAnavAn |
Chandatashcha yathAnityamarhAnyu~njIta nityashaH || 6||

tena hyRRiShigaNAH prItA bhavanti madhusUdana || 6||

nityamagniM paricharedabhuktvA balikarma cha |
kuryAttathaiva devA vai prIyante madhusUdana || 7||

kuryAdaharahaH shrAddhamannAdyenodakena vA |
payomUlaphalairvApi pitR^INAM prItimAharan || 8||

siddhAnnAdvaishvadevaM vai kuryAdagnau yathAvidhi |
agnIShomaM vaishvadevaM dhAnvantaryamanantaram || 9||

prajAnAM pataye chaiva pRRithagghomo vidhIyate |
tathaiva chAnupUrvyeNa balikarma prayojayet || 10||

dakShiNAyAM yamAyeha pratIchyAM varuNAya cha |
somAya chApyudIchyAM vai vAstumadhye dvijAtaye || 11||

dhanvantareH prAgudIchyAM prAchyAM shakrAya mAdhava |
manorvai iti cha prAhurbaliM dvAre gRRihasya vai || 12||

marudbhyo devatAbhyashcha balimantargRRihe haret || 12||

tathaiva vishvedevebhyo balimAkAshato haret |
nishAcharebhyo bhUtebhyo baliM naktaM tathA haret || 13||

evaM kRRitvA baliM samyagdadyAdbhikShAM dvijAtaye |
alAbhe brAhmaNasyAgnAvagramutkShipya nikShipet || 14||

yadA shrAddhaM pitRRibhyashcha dAtumichCheta mAnavaH |
tadA pashchAtprakurvIta nivRRitte shrAddhakarmaNi || 15||

pitR^InsantarpayitvA tu baliM kuryAdvidhAnataH |
vaishvadevaM tataH kuryAtpashchAdbrAhmaNavAchanam || 16||

tato.annenAvasheSheNa bhojayedatithInapi |
archApUrvaM mahArAja tataH prINAti mAnuShAn || 17||

anityaM hi sthito yasmAttasmAdatithiruchyate || 18||
AchAryasya pitushchaiva sakhyurAptasya chAtitheH |
idamasti gRRihe mahyamiti nityaM nivedayet || 19||

te yadvadeyustatkuryAditi dharmo vidhIyate |
gRRihasthaH puruShaH kRRiShNa shiShTAshI cha sadA bhavet || 20||

rAjartvijaM snAtakaM cha guruM shvashurameva cha |
archayenmadhuparkeNa parisa.nvatsaroShitAn || 21||

shvabhyashcha shvapachebhyashcha vayobhyashchAvapedbhuvi |
vaishvadevaM hi nAmaitatsAyamprAtarvidhIyate || 22||

etA.nstu dharmAngArhasthAnyaH kuryAdanasUyakaH |
sa iharddhiM parAM prApya pretya nAke mahIyate || 23||

bhIShma uvAcha||

iti bhUmervachaH shrutvA vAsudevaH pratApavAn |
tathA chakAra satataM tvamapyevaM samAchara || 24||

evaM gRRihasthadharmaM tvaM chetayAno narAdhipa |
ihaloke yashaH prApya pretya svargamavApsyasi || 25||

\hrule

\medskip
              dIpAdidAnam.h
                  101
\medskip

yudhiShThira uvAcha||

AlokadAnaM nAmaitatkIdRRishaM bharatarShabha |
kathametatsamutpannaM phalaM chAtra bravIhi me || 1||

bhIShma uvAcha||

atrApyudAharantImamitihAsaM purAtanam |
manoH prajApatervAdaM suvarNasya cha bhArata || 2||

tapasvI kashchidabhavatsuvarNo nAma nAmataH |
varNato hemavarNaH sa suvarNa iti paprathe || 3||

kulashIlaguNopetaH svAdhyAye cha paraM gataH |
bahUnsvava.nshaprabhavAnsamatItaH svakairguNaiH || 4||

sa kadAchinmanuM vipro dadarshopasasarpa cha |
kushalaprashnamanyonyaM tau cha tatra prachakratuH || 5||

tatastau siddhasa~Nkalpau merau kA~nchanaparvate |
ramaNIye shilApRRiShThe sahitau saMnyaShIdatAm || 6||

tatra tau kathayAmAstAM kathA nAnAvidhAshrayAH |
brahmarShidevadaityAnAM purANAnAM mahAtmanAm || 7||

suvarNastvabravIdvAkyaM manuM svAyambhuvaM prabhum |
hitArthaM sarvabhUtAnAM prashnaM me vaktumarhasi || 8||

sumanobhiryadijyante daivatAni prajeshvara |
kimetatkathamutpannaM phalayogaM cha sha.nsa me || 9||

manuruvAcha||

atrApyudAharantImamitihAsaM purAtanam |
shukrasya cha baleshchaiva sa.nvAdaM vai samAgame || 10||

balervairochanasyeha trailokyamanushAsataH |
samIpamAjagAmAshu shukro bhRRigukulodvahaH || 11||

tamarghyAdibhirabhyarchya bhArgavaM so.asurAdhipaH |
niShasAdAsane pashchAdvidhivadbhUridakShiNaH || 12||

katheyamabhavattatra yA tvayA parikIrtitA |
sumanodhUpadIpAnAM sampradAne phalaM prati || 13||

tataH paprachCha daityendraH kavIndraM prashnamuttamam |
sumanodhUpadIpAnAM kiM phalaM brahmavittama || 14||

pradAnasya dvijashreShTha tadbhavAnvaktumarhati || 14||

shukra uvAcha||

tapaH pUrvaM samutpannaM dharmastasmAdanantaram |
etasminnantare chaiva vIrudoShadhya eva cha || 15||

somasyAtmA cha bahudhA sambhUtaH pRRithivItale |
amRRitaM cha viShaM chaiva yAshchAnyAstulyajAtayaH || 16||

amRRitaM manasaH prItiM sadyaH puShTiM dadAti cha |
mano glapayate tIvraM viShaM gandhena sarvashaH || 17||

amRRitaM ma~NgalaM viddhi mahadviShamama~Ngalam |
oShadhyo hyamRRitaM sarvaM viShaM tejo.agnisambhavam || 18||

mano hlAdayate yasmAchChriyaM chApi dadhAti ha |
tasmAtsumanasaH proktA naraiH sukRRitakarmabhiH || 19||

devatAbhyaH sumanaso yo dadAti naraH shuchiH |
tasmAtsumanasaH proktA yasmAttuShyanti devatAH || 20||

yaM yamuddishya dIyerandevaM sumanasaH prabho |
ma~NgalArthaM sa tenAsya prIto bhavati daityapa || 21||

j~neyAstUgrAshcha saumyAshcha tejasvinyashcha tAH pRRithak |
oShadhyo bahuvIryAshcha bahurUpAstathaiva cha || 22||

yaj~niyAnAM cha vRRikShANAmayaj~niyAnnibodha me |
AsurANi cha mAlyAni daivatebhyo hitAni cha || 23||

rAkShasAnAM surANAM cha yakShANAM cha tathA priyAH |
pitR^INAM mAnuShANAM cha kAntA yAstvanupUrvashaH || 24||

vanyA grAmyAshcheha tathA kRRiShToptAH parvatAshrayAH |
akaNTakAH kaNTakinyo gandharUparasAnvitAH || 25||

dvividho hi smRRito gandha iShTo.aniShTashcha puShpajaH |
iShTagandhAni devAnAM puShpANIti vibhAvayet || 26||

akaNTakAnAM vRRikShANAM shvetaprAyAshcha varNataH |
teShAM puShpANi devAnAmiShTAni satataM prabho || 27||

jalajAni cha mAlyAni padmAdIni cha yAni cha |
gandharvanAgayakShebhyastAni dadyAdvichakShaNaH || 28||

oShadhyo raktapuShpAshcha kaTukAH kaNTakAnvitAH |
shatrUNAmabhichArArthamatharvasu nidarshitAH || 29||

tIkShNavIryAstu bhUtAnAM durAlambhAH sakaNTakAH |
raktabhUyiShThavarNAshcha kRRiShNAshchaivopahArayet || 30||

manohRRidayanandinyo vimarde madhurAshcha yAH |
chArurUpAH sumanaso mAnuShANAM smRRitA vibho || 31||

na tu shmashAnasambhUtA na devAyatanodbhavAH |
saMnayetpuShTiyukteShu vivAheShu rahaHsu cha || 32||

girisAnuruhAH saumyA devAnAmupapAdayet |
prokShitAbhyukShitAH saumyA yathAyogaM yathAsmRRiti || 33||

gandhena devAstuShyanti darshanAdyakSharAkShasAH |
nAgAH samupabhogena tribhiretaistu mAnuShAH || 34||

sadyaH prINAti devAnvai te prItA bhAvayantyuta |
sa~NkalpasiddhA martyAnAmIpsitaishcha manorathaiH || 35||

devAH prINanti satataM mAnitA mAnayanti cha |
avaj~nAtAvadhUtAshcha nirdahantyadhamAnnarAn || 36||

ataUrdhvaM pravakShyAmi dhUpadAnavidhau phalam |
dhUpA.nshcha vividhAnsAdhUnasAdhU.nshcha nibodha me || 37||

niryAsaH saralashchaiva kRRitrimashchaiva te trayaH |
iShTAniShTo bhavedgandhastanme vistarataH shRRiNu || 38||

niryAsAH sallakIvarjyA devAnAM dayitAstu te |
gugguluH pravarasteShAM sarveShAmiti nishchayaH || 39||

aguruH sAriNAM shreShTho yakSharAkShasabhoginAm |
daityAnAM sallakIjashcha kA~NkShito yashcha tadvidhaH || 40||

atha sarjarasAdInAM gandhaiH pArthivadAravaiH |
phANitAsavasa.nyuktairmanuShyANAM vidhIyate || 41||

devadAnavabhUtAnAM sadyastuShTikaraH smRRitaH |
ye.anye vaihArikAste tu mAnuShANAmiti smRRitAH || 42||

ya evoktAH sumanasAM pradAne guNahetavaH |
dhUpeShvapi parij~neyAsta eva prItivardhanAH || 43||

dIpadAne pravakShyAmi phalayogamanuttamam |
yathA yena yadA chaiva pradeyA yAdRRishAshcha te || 44||

jyotistejaH prakAshashchApyUrdhvagaM chApi varNyate |
pradAnaM tejasAM tasmAttejo vardhayate nRRiNAm || 45||

andhaM tamastamisraM cha dakShiNAyanameva cha |
uttarAyaNametasmAjjyotirdAnaM prashasyate || 46||

yasmAdUrdhvagametattu tamasashchaiva bheShajam |
tasmAdUrdhvagaterdAtA bhavediti vinishchayaH || 47||

devAstejasvino yasmAtprabhAvantaH prakAshakAH |
tAmasA rAkShasAshcheti tasmAddIpaH pradIyate || 48||

AlokadAnAchchakShuShmAnprabhAyukto bhavennaraH |
tAndattvA nopahi.nseta na harennopanAshayet || 49||

dIpahartA bhavedandhastamogatirasuprabhaH |
dIpapradaH svargaloke dIpamAlI virAjate || 50||

haviShA prathamaH kalpo dvitIyastvauShadhIrasaiH |
vasAmedosthiniryAsairna kAryaH puShTimichChatA || 51||

giriprapAte gahane chaityasthAne chatuShpathe |
dIpadAtA bhavennityaM ya ichChedbhUtimAtmanaH || 52||

kuloddyoto vishuddhAtmA prakAshatvaM cha gachChati |
jyotiShAM chaiva sAlokyaM dIpadAtA naraH sadA || 53||

balikarmasu vakShyAmi guNAnkarmaphalodayAn |
devayakShoraganRRiNAM bhUtAnAmatha rakShasAm || 54||

yeShAM nAgrabhujo viprA devatAtithibAlakAH |
rAkShasAneva tAnviddhi nirvaShaTkArama~NgalAn || 55||

tasmAdagraM prayachCheta devebhyaH pratipUjitam |
shirasA praNatashchApi haredbalimatandritaH || 56||

gRRihyA hi devatA nityamAsha.nsanti gRRihAtsadA |
bAhyAshchAgantavo ye.anye yakSharAkShasapannagAH || 57||

ito dattena jIvanti devatAH pitarastathA |
te prItAH prINayantyetAnAyuShA yashasA dhanaiH || 58||

balayaH saha puShpaistu devAnAmupahArayet |
dadhidrapsayutAH puNyAH sugandhAH priyadarshanAH || 59||

kAryA rudhiramA.nsADhyA balayo yakSharakShasAm |
surAsavapuraskArA lAjollepanabhUShitAH || 60||

nAgAnAM dayitA nityaM padmotpalavimishritAH |
tilAnguDasusampannAnbhUtAnAmupahArayet || 61||

agradAtAgrabhogI syAdbalavarNasamanvitaH |
tasmAdagraM prayachCheta devebhyaH pratipUjitam || 62||

jvalatyaharaho veshma yAshchAsya gRRihadevatAH |
tAH pUjyA bhUtikAmena prasRRitAgrapradAyinA || 63||

ityetadasurendrAya kAvyaH provAcha bhArgavaH |
suvarNAya manuH prAha suvarNo nAradAya cha || 64||

nArado.api mayi prAha guNAnetAnmahAdyute |
tvamapyetadviditveha sarvamAchara putraka || 65||

\hrule

\medskip
              puShpAdidAnaphalam.h
                  102
\medskip

yudhiShThira uvAcha||

shrutaM me bharatashreShTha puShpadhUpapradAyinAm |
phalaM balividhAne cha tadbhUyo vaktumarhasi || 1||

dhUpapradAnasya phalaM pradIpasya tathaiva cha |
balayashcha kimarthaM vai kShipyante gRRihamedhibhiH || 2||

bhIShma uvAcha||

atrApyudAharantImamitihAsaM purAtanam |
nahuShaM prati sa.nvAdamagastyasya bhRRigostathA || 3||

nahuSho hi mahArAja rAjarShiH sumahAtapAH |
devarAjyamanuprAptaH sukRRiteneha karmaNA || 4||

tatrApi prayato rAjannahuShastridive vasan |
mAnuShIshchaiva divyAshcha kurvANo vividhAH kriyAH || 5||

mAnuShyastatra sarvAH sma kriyAstasya mahAtmanaH |
pravRRittAstridive rAjandivyAshchaiva sanAtanAH || 6||

agnikAryANi samidhaH kushAH sumanasastathA |
balayashchAnnalAjAbhirdhUpanaM dIpakarma cha || 7||

sarvaM tasya gRRihe rAj~naH prAvartata mahAtmanaH |
japayaj~nAnmanoyaj~nA.nstridive.api chakAra saH || 8||

daivatAnyarchaya.nshchApi vidhivatsa sureshvaraH |
sarvANyeva yathAnyAyaM yathApUrvamari.ndama || 9||

athendrasya bhaviShyatvAdaha~NkArastamAvishat |
sarvAshchaiva kriyAstasya paryahIyanta bhUpate || 10||

sa RRiShInvAhayAmAsa varadAnamadAnvitaH |
parihInakriyashchApi durbalatvamupeyivAn || 11||

tasya vAhayataH kAlo munimukhyA.nstapodhanAn |
aha~NkArAbhibhUtasya sumahAnatyavartata || 12||

atha paryAyasha RRiShInvAhanAyopachakrame |
paryAyashchApyagastyasya samapadyata bhArata || 13||

athAgamya mahAtejA bhRRigurbrahmavidAM varaH |
agastyamAshramasthaM vai samupetyedamabravIt || 14||

evaM vayamasatkAraM devendrasyAsya durmateH |
nahuShasya kimarthaM vai marShayAma mahAmune || 15||

agastya uvAcha||

kathameSha mayA shakyaH shaptuM yasya mahAmune |
varadena varo datto bhavato viditashcha saH || 16||

yo me dRRiShTipathaM gachChetsa me vashyo bhavediti |
ityanena varo devAdyAchito gachChatA divam || 17||

evaM na dagdhaH sa mayA bhavatA cha na sa.nshayaH |
anyenApyRRiShimukhyena na shapto na cha pAtitaH || 18||

amRRitaM chaiva pAnAya dattamasmai purA vibho |
mahAtmane tadarthaM cha nAsmAbhirvinipAtyate || 19||

prAyachChata varaM devaH prajAnAM duHkhakArakam |
dvijeShvadharmayuktAni sa karoti narAdhamaH || 20||

atra yatprAptakAlaM nastadbrUhi vadatAM vara |
bhavA.nshchApi yathA brUyAtkurvImahi tathA vayam || 21||

bhRRiguruvAcha||

pitAmahaniyogena bhavantamahamAgataH |
pratikartuM balavati nahuShe darpamAsthite || 22||

adya hi tvA sudurbuddhI rathe yokShyati devarAT |
adyainamahamudvRRittaM kariShye.anindramojasA || 23||

adyendraM sthApayiShyAmi pashyataste shatakratum |
sa~nchAlya pApakarmANamindrasthAnAtsudurmatim || 24||

adya chAsau kudevendrastvAM padA dharShayiShyati |
daivopahatachittatvAdAtmanAshAya mandadhIH || 25||

vyutkrAntadharmaM tamahaM dharShaNAmarShito bhRRisham |
ahirbhavasveti ruShA shapsye pApaM dvijadruham || 26||

tata enaM sudurbuddhiM dhikShabdAbhihatatviSham |
dharaNyAM pAtayiShyAmi prekShataste mahAmune || 27||

nahuShaM pApakarmANamaishvaryabalamohitam |
yathA cha rochate tubhyaM tathA kartAsmyahaM mune || 28||

evamuktastu bhRRiguNA maitrAvaruNiravyayaH |
agastyaH paramaprIto babhUva vigatajvaraH || 29||

\hrule

\medskip
              dIpAdidAnaphalam.h
                  103
\medskip

yudhiShThira uvAcha||

kathaM sa vai vipannashcha kathaM vai pAtito bhuvi |
kathaM chAnindratAM prAptastadbhavAnvaktumarhati || 1||

bhIShma uvAcha||

evaM tayoH sa.nvadatoH kriyAstasya mahAtmanaH |
sarvA evAbhyavartanta yA divyA yAshcha mAnuShAH || 2||

tathaiva dIpadAnAni sarvopakaraNAni cha |
balikarma cha yachchAnyadutsekAshcha pRRithagvidhAH || 3||

sarvAstasya samutpannA devarAj~no mahAtmanaH || 3||

devaloke nRRiloke cha sadAchArA budhaiH smRRitAH |
te chedbhavanti rAjendra RRidhyante gRRihamedhinaH || 4||

dhUpapradAnairdIpaishcha namaskAraistathaiva cha || 4||

yathA siddhasya chAnnasya dvijAyAgraM pradIyate |
balayashcha gRRihoddeshe ataH prIyanti devatAH || 5||

yathA cha gRRihiNastoSho bhavedvai balikarmaNA |
tathA shataguNA prItirdevatAnAM sma jAyate || 6||

evaM dhUpapradAnaM cha dIpadAnaM cha sAdhavaH |
prasha.nsanti namaskArairyuktamAtmaguNAvaham || 7||

snAnenAdbhishcha yatkarma kriyate vai vipashchitA |
namaskAraprayuktena tena prIyanti devatAH || 8||

gRRihyAshcha devatAH sarvAH prIyante vidhinArchitAH || 8||

ityetAM buddhimAsthAya nahuShaH sa nareshvaraH |
surendratvaM mahatprApya kRRitavAnetadadbhutam || 9||

kasyachittvatha kAlasya bhAgyakShaya upasthite |
sarvametadavaj~nAya na chakAraitadIdRRisham || 10||

tataH sa parihINo.abhUtsurendro balikarmataH |
dhUpadIpodakavidhiM na yathAvachchakAra ha || 11||

tato.asya yaj~naviShayo rakShobhiH paryabAdhyata || 11||

athAgastyamRRiShishreShThaM vAhanAyAjuhAva ha |
drutaM sarasvatIkUlAtsmayanniva mahAbalaH || 12||

tato bhRRigurmahAtejA maitrAvaruNimabravIt |
nimIlayasva nayane jaTA yAvadvishAmi te || 13||

sthANubhUtasya tasyAtha jaTAH prAvishadachyutaH |
bhRRiguH sa sumahAtejAH pAtanAya nRRipasya ha || 14||

tataH sa devarATprAptastamRRiShiM vAhanAya vai |
tato.agastyaH surapatiM vAkyamAha vishAM pate || 15||

yojayasvendra mAM kShipraM kaM cha deshaM vahAmi te |
yatra vakShyasi tatra tvAM nayiShyAmi surAdhipa || 16||

ityukto nahuShastena yojayAmAsa taM munim |
bhRRigustasya jaTAsa.nstho babhUva hRRiShito bhRRisham || 17||

na chApi darshanaM tasya chakAra sa bhRRigustadA |
varadAnaprabhAvaj~no nahuShasya mahAtmanaH || 18||

na chukopa sa chAgastyo yukto.api nahuSheNa vai |
taM tu rAjA pratodena chodayAmAsa bhArata || 19||

na chukopa sa dharmAtmA tataH pAdena devarAT |
agastyasya tadA kruddho vAmenAbhyahanachChiraH || 20||

tasmi~nshirasyabhihate sa jaTAntargato bhRRiguH |
shashApa balavatkruddho nahuShaM pApachetasam || 21||

bhRRiguruvAcha||

yasmAtpadAhanaH krodhAchChirasImaM mahAmunim |
tasmAdAshu mahIM gachCha sarpo bhUtvA sudurmate || 22||

ityuktaH sa tadA tena sarpo bhUtvA papAta ha |
adRRiShTenAtha bhRRiguNA bhUtale bharatarShabha || 23||

bhRRiguM hi yadi so.adrAkShInnahuShaH pRRithivIpate |
na sa shakto.abhaviShyadvai pAtane tasya tejasA || 24||

sa tu taistaiH pradAnaishcha tapobhirniyamaistathA |
patito.api mahArAja bhUtale smRRitimAnabhUt || 25||

prasAdayAmAsa bhRRiguM shApAnto me bhavediti || 25||

tato.agastyaH kRRipAviShTaH prAsAdayata taM bhRRigum |
shApAntArthaM mahArAja sa cha prAdAtkRRipAnvitaH || 26||

bhRRiguruvAcha||

rAjA yudhiShThiro nAma bhaviShyati kurUdvahaH |
sa tvAM mokShayitA shApAdityuktvAntaradhIyata || 27||

agastyo.api mahAtejAH kRRitvA kAryaM shatakratoH |
svamAshramapadaM prAyAtpUjyamAno dvijAtibhiH || 28||

nahuSho.api tvayA rAja.nstasmAchChApAtsamuddhRRitaH |
jagAma brahmasadanaM pashyataste janAdhipa || 29||

tadA tu pAtayitvA taM nahuShaM bhUtale bhRRiguH |
jagAma brahmasadanaM brahmaNe cha nyavedayat || 30||

tataH shakraM samAnAyya devAnAha pitAmahaH |
varadAnAnmama surA nahuSho rAjyamAptavAn || 31||

sa chAgastyena kruddhena bhra.nshito bhUtalaM gataH || 31||

na cha shakyaM vinA rAj~nA surA vartayituM kvachit |
tasmAdayaM punaH shakro devarAjye.abhiShichyatAm || 32||

evaM sambhAShamANaM tu devAH pArtha pitAmaham |
evamastviti saMhRRiShTAH pratyUchuste pitAmaham || 33||

so.abhiShikto bhagavatA devarAjyena vAsavaH |
brahmaNA rAjashArdUla yathApUrvaM vyarochata || 34||

evametatpurAvRRittaM nahuShasya vyatikramAt |
sa cha taireva sa.nsiddho nahuShaH karmabhiH punaH || 35||

tasmAddIpAH pradAtavyAH sAyaM vai gRRihamedhibhiH |
divyaM chakShuravApnoti pretya dIpapradAyakaH || 36||

pUrNachandrapratIkAshA dIpadAshcha bhavantyuta || 36||

yAvadakShinimeShANi jvalate tAvatIH samAH |
rUpavAndhanavA.nshchApi naro bhavati dIpadaH || 37||

\hrule

\medskip
              brahmasvaharaNam.h
                  104
\medskip

yudhiShThira uvAcha||

brAhmaNasvAni ye mandA haranti bharatarShabha |
nRRisha.nsakAriNo mUDhAH kva te gachChanti mAnavAH || 1||

bhIShma uvAcha||

atrApyudAharantImamitihAsaM purAtanam |
chaNDAlasya cha sa.nvAdaM kShatrabandhoshcha bhArata || 2||

rAjanya uvAcha||

vRRiddharUpo.asi chaNDAla bAlavachcha vicheShTase |
shvakharANAM rajaHsevI kasmAdudvijase gavAm || 3||

sAdhubhirgarhitaM karma chaNDAlasya vidhIyate |
kasmAdgorajasA dhvastamapAM kuNDe niShi~nchasi || 4||

chaNDAla uvAcha||

brAhmaNasya gavAM rAjanhriyatInAM rajaH purA |
somamuddhva.nsayAmAsa taM somaM ye.apibandvijAH || 5||

dIkShitashcha sa rAjApi kShipraM narakamAvishat |
saha tairyAjakaiH sarvairbrahmasvamupajIvya tat || 6||

ye.api tatrApibankShIraM ghRRitaM dadhi cha mAnavAH |
brAhmaNAH saharAjanyAH sarve narakamAvishan || 7||

jaghnustAH payasA putrA.nstathA pautrAnvidhunvatIH |
pashUnavekShamANAshcha sAdhuvRRittena dampatI || 8||

ahaM tatrAvasaM rAjanbrahmachArI jitendriyaH |
tAsAM me rajasA dhvastaM bhaikShamAsInnarAdhipa || 9||

chaNDAlo.ahaM tato rAjanbhuktvA tadabhavaM mRRitaH |
brahmasvahArI cha nRRipaH so.apratiShThAM gatiM yayau || 10||

tasmAddharenna viprasvaM kadAchidapi ki~nchana |
brahmasvarajasA dhvastaM bhuktvA mAM pashya yAdRRisham || 11||

tasmAtsomo.apyavikreyaH puruSheNa vipashchitA |
vikrayaM hIha somasya garhayanti manIShiNaH || 12||

ye chainaM krINate rAjanye cha vikrINate janAH |
te tu vaivasvataM prApya rauravaM yAnti sarvashaH || 13||

somaM tu rajasA dhvastaM vikrIyAdbuddhipUrvakam |
shrotriyo vArdhuShI bhUtvA chirarAtrAya nashyati || 14||

narakaM tri.nshataM prApya shvaviShThAmupajIvati || 14||

shvacharyAmatimAnaM cha sakhidAreShu viplavam |
tulayAdhArayaddharmo hyatimAno.atirichyate || 15||

shvAnaM vai pApinaM pashya vivarNaM hariNaM kRRisham |
atimAnena bhUtAnAmimAM gatimupAgatam || 16||

ahaM vai vipule jAtaH kule dhanasamanvite |
anyasmi~njanmani vibho j~nAnavij~nAnapAragaH || 17||

abhavaM tatra jAnAno hyetAndoShAnmadAttadA |
sa.nrabdha eva bhUtAnAM pRRiShThamA.nsAnyabhakShayam || 18||

so.ahaM tena cha vRRittena bhojanena cha tena vai |
imAmavasthAM samprAptaH pashya kAlasya paryayam || 19||

AdIptamiva chailAntaM bhramarairiva chArditam |
dhAvamAnaM susa.nrabdhaM pashya mAM rajasAnvitam || 20||

svAdhyAyaistu mahatpApaM taranti gRRihamedhinaH |
dAnaiH pRRithagvidhaishchApi yathA prAhurmanIShiNaH || 21||

tathA pApakRRitaM vipramAshramasthaM mahIpate |
sarvasa~NgavinirmuktaM ChandA.nsyuttArayantyuta || 22||

ahaM tu pApayonyAM vai prasUtaH kShatriyarShabha |
nishchayaM nAdhigachChAmi kathaM muchyeyamityuta || 23||

jAtismaratvaM tu mama kenachitpUrvakarmaNA |
shubhena yena mokShaM vai prAptumichChAmyahaM nRRipa || 24||

tvamimaM me prapannAya sa.nshayaM brUhi pRRichChate |
chaNDAlatvAtkathamahaM muchyeyamiti sattama || 25||

rAjanya uvAcha||

chaNDAla pratijAnIhi yena mokShamavApsyasi |
brAhmaNArthe tyajanprANAngatimiShTAmavApsyasi || 26||

dattvA sharIraM kravyAdbhyo raNAgnau dvijahetukam |
hutvA prANAnpramokShaste nAnyathA mokShamarhasi || 27||

bhIShma uvAcha||

ityuktaH sa tadA rAjanbrahmasvArthe parantapa |
hutvA raNamukhe prANAngatimiShTAmavApa ha || 28||

tasmAdrakShyaM tvayA putra brahmasvaM bharatarShabha |
yadIchChasi mahAbAho shAshvatIM gatimuttamAm || 29||

\hrule

\medskip
              hastikUTam.h
                  105
\medskip

yudhiShThira uvAcha||

eko lokaH sukRRitinAM sarve tvAho pitAmaha |
uta tatrApi nAnAtvaM tanme brUhi pitAmaha || 1||

bhIShma uvAcha||

karmabhiH pArtha nAnAtvaM lokAnAM yAnti mAnavAH |
puNyAnpuNyakRRito yAnti pApAnpApakRRito janAH || 2||

atrApyudAharantImamitihAsaM purAtanam |
gautamasya munestAta sa.nvAdaM vAsavasya cha || 3||

brAhmaNo gautamaH kashchinmRRidurdAnto jitendriyaH |
mahAvane hastishishuM paridyUnamamAtRRikam || 4||

taM dRRiShTvA jIvayAmAsa sAnukrosho dhRRitavrataH |
sa tu dIrgheNa kAlena babhUvAtibalo mahAn || 5||

taM prabhinnaM mahAnAgaM prasrutaM sarvato madam |
dhRRitarAShTrasya rUpeNa shakro jagrAha hastinam || 6||

hriyamANaM tu taM dRRiShTvA gautamaH sa.nshitavrataH |
abhyabhAShata rAjAnaM dhRRitarAShTraM mahAtapAH || 7||

mA me hArShIrhastinaM putramenaM  duHkhAtpuShTaM dhRRitarAShTrAkRRitaj~na |
mitraM satAM saptapadaM vadanti  mitradroho naiva rAjanspRRishettvAm || 8||

idhmodakapradAtAraM shUnyapAlakamAshrame |
vinItamAchAryakule suyuktaM gurukarmaNi || 9||

shiShTaM dAntaM kRRitaj~naM cha priyaM cha satataM mama |
na me vikroshato rAjanhartumarhasi ku~njaram || 10||

dhRRitarAShTra uvAcha||

gavAM sahasraM bhavate dadAmi  dAsIshataM niShkashatAni pa~ncha |
anyachcha vittaM vividhaM maharShe  kiM brAhmaNasyeha gajena kRRityam || 11||

gautama uvAcha||

tvAmeva gAvo.abhi bhavantu rAja ndAsyaH saniShkA vividhaM cha ratnam |
anyachcha vittaM vividhaM narendra  kiM brAhmaNasyeha dhanena kRRityam || 12||

dhRRitarAShTra uvAcha||

brAhmaNAnAM hastibhirnAsti kRRityaM  rAjanyAnAM nAgakulAni vipra |
svaM vAhanaM nayato nAstyadharmo  nAgashreShThAdgautamAsmAnnivarta || 13||

gautama uvAcha||

yatra preto nandati puNyakarmA  yatra pretaH shochati pApakarmA |
vaivasvatasya sadane mahAtmana statra tvAhaM hastinaM yAtayiShye || 14||

dhRRitarAShTra uvAcha||

ye niShkriyA nAstikAH shraddadhAnAH  pApAtmAna indriyArthe niviShTAH |
yamasya te yAtanAM prApnuvanti  paraM gantA dhRRitarAShTro na tatra || 15||

gautama uvAcha||

vaivasvatI sa.nyamanI janAnAM  yatrAnRRitaM nochyate yatra satyam |
yatrAbalA balinaM yAtayanti  tatra tvAhaM hastinaM yAtayiShye || 16||

dhRRitarAShTra uvAcha||

jyeShThAM svasAraM pitaraM mAtaraM cha  guruM yathA mAnayantashcharanti |
tathAvidhAnAmeSha loko maharShe  paraM gantA dhRRitarAShTro na tatra || 17||

gautama uvAcha||

mandAkinI vaishravaNasya rAj~no  mahAbhogA bhogijanapraveshyA |
gandharvayakShairapsarobhishcha juShTA  tatra tvAhaM hastinaM yAtayiShye || 18||

dhRRitarAShTra uvAcha||

atithivratAH suvratA ye janA vai  pratishrayaM dadati brAhmaNebhyaH |
shiShTAshinaH sa.nvibhajyAshritA.nshcha  mandAkinIM te.api vibhUShayanti || 19||

gautama uvAcha||

meroragre yadvanaM bhAti ramyaM  supuShpitaM kiMnaragItajuShTam |
sudarshanA yatra jambUrvishAlA  tatra tvAhaM hastinaM yAtayiShye || 20||

dhRRitarAShTra uvAcha||

ye brAhmaNA mRRidavaH satyashIlA  bahushrutAH sarvabhUtAbhirAmAH |
ye.adhIyante setihAsaM purANaM  madhvAhutyA juhvati cha dvijebhyaH || 21||

tathAvidhAnAmeSha loko maharShe  paraM gantA dhRRitarAShTro na tatra |
yadvidyate viditaM sthAnamasti  tadbrUhi tvaM tvarito hyeSha yAmi || 22||

gautama uvAcha||

supuShpitaM kiMnararAjajuShTaM  priyaM vanaM nandanaM nAradasya |
gandharvANAmapsarasAM cha sadma  tatra tvAhaM hastinaM yAtayiShye || 23||

dhRRitarAShTra uvAcha||

ye nRRittagItakushalA janAH sadA  hyayAchamAnAH sahitAshcharanti |
tathAvidhAnAmeSha loko maharShe  paraM gantA dhRRitarAShTro na tatra || 24||

gautama uvAcha||

yatrottarAH kuravo bhAnti ramyA  devaiH sArdhaM modamAnA narendra |
yatrAgniyaunAshcha vasanti viprA  hyayonayaH parvatayonayashcha || 25||

yatra shakro varShati sarvakAmA nyatra striyaH kAmachArAshcharanti |
yatra cherShyA nAsti nArInarANAM  tatra tvAhaM hastinaM yAtayiShye || 26||

dhRRitarAShTra uvAcha||

ye sarvabhUteShu nivRRittakAmA  amA.nsAdA nyastadaNDAshcharanti |
na hi.nsanti sthAvaraM ja~NgamaM cha  bhUtAnAM ye sarvabhUtAtmabhUtAH || 27||

nirAshiSho nirmamA vItarAgA  lAbhAlAbhe tulyanindAprasha.nsAH |
tathAvidhAnAmeSha loko maharShe  paraM gantA dhRRitarAShTro na tatra || 28||

gautama uvAcha||

tataH paraM bhAnti lokAH sanAtanAH  supuNyagandhA nirmalA vItashokAH |
somasya rAj~naH sadane mahAtmana statra tvAhaM hastinaM yAtayiShye || 29||

dhRRitarAShTra uvAcha||

ye dAnashIlA na pratigRRihNate sadA  na chApyarthAnAdadate parebhyaH |
yeShAmadeyamarhate nAsti kiM chi tsarvAtithyAH suprasAdA janAshcha || 30||

ye kShantAro nAbhijalpanti chAnyA ~nshaktA bhUtvA satataM puNyashIlAH |
tathAvidhAnAmeSha loko maharShe  paraM gantA dhRRitarAShTro na tatra || 31||

gautama uvAcha||

tataH paraM bhAnti lokAH sanAtanA  virajaso vitamaskA vishokAH |
Adityasya sumahAntaH suvRRittA statra tvAhaM hastinaM yAtayiShye || 32||

dhRRitarAShTra uvAcha||

svAdhyAyashIlA gurushushrUShaNe ratA stapasvinaH suvratAH satyasandhAH |
AchAryANAmapratikUlabhAShiNo  nityotthitA gurukarmasvachodyAH || 33||

tathAvidhAnAmeSha loko maharShe  vishuddhAnAM bhAvitavA~NmatInAm |
satye sthitAnAM vedavidAM mahAtmanAM  paraM gantA dhRRitarAShTro na tatra || 34||

gautama uvAcha||

tataH pare bhAnti lokAH sanAtanAH  supuNyagandhA virajA vishokAH |
varuNasya rAj~naH sadane mahAtmana statra tvAhaM hastinaM yAtayiShye || 35||

dhRRitarAShTra uvAcha||

chAturmAsyairye yajante janAH sadA  tatheShTInAM dashashataM prApnuvanti |
ye chAgnihotraM juhvati shraddadhAnA  yathAnyAyaM trINi varShANi viprAH || 36||

svadAriNAM dharmadhure mahAtmanAM  yathochite vartmani susthitAnAm |
dharmAtmanAmudvahatAM gatiM tAM  paraM gantA dhRRitarAShTro na tatra || 37||

gautama uvAcha||

indrasya lokA virajA vishokA  duranvayAH kA~NkShitA mAnavAnAm |
tasyAhaM te bhavane bhUritejaso  rAjannimaM hastinaM yAtayiShye || 38||

dhRRitarAShTra uvAcha||

shatavarShajIvI yashcha shUro manuShyo  vedAdhyAyI yashcha yajvApramattaH |
ete sarve shakralokaM vrajanti  paraM gantA dhRRitarAShTro na tatra || 39||

gautama uvAcha||

prAjApatyAH santi lokA mahAnto  nAkasya pRRiShThe puShkalA vItashokAH |
manIShitAH sarvalokodbhavAnAM  tatra tvAhaM hastinaM yAtayiShye || 40||

dhRRitarAShTra uvAcha||

ye rAjAno rAjasUyAbhiShiktA  dharmAtmAno rakShitAraH prajAnAm |
ye chAshvamedhAvabhRRithAplutA~NgA steShAM lokA dhRRitarAShTro na tatra || 41||

gautama uvAcha||

tataH paraM bhAnti lokAH sanAtanAH  supuNyagandhA virajA vItashokAH |
tasminnahaM durlabhe tvApradhRRiShye  gavAM loke hastinaM yAtayiShye || 42||

dhRRitarAShTra uvAcha||

yo gosahasrI shatadaH samAM samAM  yo goshatI dasha dadyAchcha shaktyA |
tathA dashabhyo yashcha dadyAdihaikAM  pa~nchabhyo vA dAnashIlastathaikAm || 43||

ye jIryante brahmacharyeNa viprA  brAhmIM vAchaM parirakShanti chaiva |
manasvinastIrthayAtrAparAyaNA ste tatra modanti gavAM vimAne || 44||

prabhAsaM mAnasaM puNyaM puShkarANi mahatsaraH |
puNyaM cha naimiShaM tIrthaM bAhudAM karatoyinIm || 45||

gayAM gayashirashchaiva vipAshAM sthUlavAlukAm |
tUShNI~Nga~NgAM dashaga~NgAM mahAhradamathApi cha || 46||

gautamIM kaushikIM pAkAM mahAtmAno dhRRitavratAH |
sarasvatIdRRiShadvatyau yamunAM ye prayAnti cha || 47||

tatra te divyasa.nsthAnA divyamAlyadharAH shivAH |
prayAnti puNyagandhADhyA dhRRitarAShTro na tatra vai || 48||

gautama uvAcha||

yatra shItabhayaM nAsti na choShNabhayamaNvapi |
na kShutpipAse na glAnirna duHkhaM na sukhaM tathA || 49||

na dveShyo na priyaH kashchinna bandhurna ripustathA |
na jarAmaraNe vApi na puNyaM na cha pAtakam || 50||

tasminvirajasi sphIte praj~nAsattvavyavasthite |
svayambhubhavane puNye hastinaM me yatiShyati || 51||

dhRRitarAShTra uvAcha||

nirmuktAH sarvasa~Ngebhyo kRRitAtmAno yatavratAH |
adhyAtmayogasa.nsthAne yuktAH svargagatiM gatAH || 52||

te brahmabhavanaM puNyaM prApnuvantIha sAttvikAH |
na tatra dhRRitarAShTraste shakyo draShTuM mahAmune || 53||

gautama uvAcha||

rathantaraM yatra bRRihachcha gIyate  yatra vedI puNDarIkaiH stRRiNoti |
yatropayAti haribhiH somapIthI  tatra tvAhaM hastinaM yAtayiShye || 54||

budhyAmi tvAM vRRitrahaNaM shatakratuM  vyatikramantaM bhuvanAni vishvA |
kachchinna vAchA vRRijinaM kadA chi dakArShaM te manaso.abhiSha~NgAt || 55||

shakra uvAcha||

yasmAdimaM lokapathaM prajAnA manvAgamaM padavAde gajasya |
tasmAdbhavAnpraNataM mAnushAstu  bravIShi yattatkaravANi sarvam || 56||

gautama uvAcha||

shvetaM kareNuM mama putranAgaM  yaM me.ahArShIrdashavarShANi bAlam |
yo me vane vasato.abhUddvitIya stameva me dehi surendra nAgam || 57||

shakra uvAcha||

ayaM sutaste dvijamukhya nAga shchAghrAyate tvAmabhivIkShamANaH |
pAdau cha te nAsikayopajighrate  shreyo mama dhyAhi namashcha te.astu || 58||

gautama uvAcha||

shivaM sadaiveha surendra tubhyaM  dhyAyAmi pUjAM cha sadA prayu~nje |
mamApi tvaM shakra shivaM dadasva  tvayA dattaM pratigRRihNAmi nAgam || 59||

shakra uvAcha||

yeShAM vedA nihitA vai guhAyAM  manIShiNAM sattvavatAM mahAtmanAm |
teShAM tvayaikena mahAtmanAsmi  buddhastasmAtprItimA.nste.ahamadya || 60||

hantaihi brAhmaNa kShipraM saha putreNa hastinA |
prApnuhi tvaM shubhA.NllokAnahnAya cha chirAya cha || 61||

bhIShma uvAcha||

sa gautamaM puraskRRitya saha putreNa hastinA |
divamAchakrame vajrI sadbhiH saha durAsadam || 62||

\hrule

\medskip
              anashanamAhAtmyam.h
                  106
\medskip

yudhiShThira uvAcha||

dAnaM bahuvidhAkAraM shAntiH satyamahi.nsatA |
svadAratuShTishchoktA te phalaM dAnasya chaiva yat || 1||

pitAmahasya viditaM kimanyatra tapobalAt |
tapaso yatparaM te.adya tanme vyAkhyAtumarhasi || 2||

bhIShma uvAcha||

tapaH prachakShate yAvattAvallokA yudhiShThira |
mataM mama tu kaunteya tapo nAnashanAtparam || 3||

atrApyudAharantImamitihAsaM purAtanam |
bhagIrathasya sa.nvAdaM brahmaNashcha mahAtmanaH || 4||

atItya suralokaM cha gavAM lokaM cha bhArata |
RRiShilokaM cha so.agachChadbhagIratha iti shrutiH || 5||

taM dRRiShTvA sa vachaH prAha brahmA rAjanbhagIratham |
kathaM bhagIrathAgAstvamimaM deshaM durAsadam || 6||

na hi devA na gandharvA na manuShyA bhagIratha |
AyAntyataptatapasaH kathaM vai tvamihAgataH || 7||

bhagIratha uvAcha||

niHsha~NkamannamadadaM brAhmaNebhyaH  shataM sahasrANi sadaiva dAnam |
brAhmaM vrataM nityamAsthAya viddhi  na tvevAhaM tasya phalAdihAgAm || 8||

dashaikarAtrAndasha pa~ncharAtrA nekAdashaikAdashakAnkratU.nshcha |
jyotiShTomAnAM cha shataM yadiShTaM  phalena tenApi cha nAgato.aham || 9||

yachchAvasaM jAhnavItIranityaH  shataM samAstapyamAnastapo.aham |
adAM cha tatrAshvatarIsahasraM  nArIpuraM na cha tenAhamAgAm || 10||

dashAyutAni chAshvAnAmayutAni cha vi.nshatim |
puShkareShu dvijAtibhyaH prAdAM gAshcha sahasrashaH || 11||

suvarNachandroDupadhAriNInAM  kanyottamAnAmadadaM sragviNInAm |
ShaShTiM sahasrANi vibhUShitAnAM  jAmbUnadairAbharaNairna tena || 12||

dashArbudAnyadadaM gosavejyA svekaikasho dasha gA lokanAtha |
samAnavatsAH payasA samanvitAH  suvarNakA.nsyopaduhA na tena || 13||

aptoryAmeShu niyatamekaikasmindashAdadam |
gRRiShTInAM kShIradAtrINAM rohiNInAM na tena cha || 14||

dogdhrINAM vai gavAM chaiva prayutAni dashaiva ha |
prAdAM dashaguNaM brahmanna cha tenAhamAgataH || 15||

vAjinAM bAhlijAtAnAmayutAnyadadaM dasha |
karkANAM hemamAlAnAM na cha tenAhamAgataH || 16||

koTIshcha kA~nchanasyAShTau prAdAM brahmandasha tvaham |
ekaikasminkratau tena phalenAhaM na chAgataH || 17||

vAjinAM shyAmakarNAnAM haritAnAM pitAmaha |
prAdAM hemasrajAM brahmankoTIrdasha cha sapta cha || 18||

IShAdantAnmahAkAyAnkA~nchanasragvibhUShitAn |
patnImataH sahasrANi prAyachChaM dasha sapta cha || 19||

ala~NkRRitAnAM devesha divyaiH kanakabhUShaNaiH |
rathAnAM kA~nchanA~NgAnAM sahasrANyadadaM dasha || 20||

sapta chAnyAni yuktAni vAjibhiH samala~NkRRitaiH || 20||

dakShiNAvayavAH kechidvedairye samprakIrtitAH |
vAjapeyeShu dashasu prAdAM tenApi nApyaham || 21||

shakratulyaprabhAvAnAmijyayA vikrameNa cha |
sahasraM niShkakaNThAnAmadadaM dakShiNAmaham || 22||

vijitya nRRipatInsarvAnmakhairiShTvA pitAmaha |
aShTabhyo rAjasUyebhyo na cha tenAhamAgataH || 23||

srotashcha yAvadga~NgAyAshChannamAsIjjagatpate |
dakShiNAbhiH pravRRittAbhirmama nAgAM cha tatkRRite || 24||

vAjinAM cha sahasre dve suvarNashatabhUShite |
varaM grAmashataM chAhamekaikasya tridhAdadam || 25||

tapasvI niyatAhAraH shamamAsthAya vAgyataH || 25||

dIrghakAlaM himavati ga~NgAyAshcha durutsahAm |
mUrdhnA dhArAM mahAdevaH shirasA yAmadhArayat || 26||

na tenApyahamAgachChaM phaleneha pitAmaha || 26||

shamyAkShepairayajaM yachcha devA nsadyaskAnAmayutaishchApi yattat |
trayodashadvAdashAhA.nshcha deva  sapauNDarIkAnna cha teShAM phalena || 27||

aShTau sahasrANi kakudminAmahaM  shuklarShabhANAmadadaM brAhmaNebhyaH |
ekaikaM vai kA~nchanaM shRRi~NgamebhyaH  patnIshchaiShAmadadaM niShkakaNThIH || 28||

hiraNyaratnanichitAnadadaM ratnaparvatAn |
dhanadhAnyasamRRiddhA.nshcha grAmA~nshatasahasrashaH || 29||

shataM shatAnAM gRRiShTInAmadadaM chApyatandritaH |
iShTvAnekairmahAyaj~nairbrAhmaNebhyo na tena cha || 30||

ekAdashAhairayajaM sadakShiNai rdvirdvAdashAhairashvamedhaishcha deva |
ArkAyaNaiH ShoDashabhishcha brahmaM steShAM phaleneha na chAgato.asmi || 31||

niShkaikakaNThamadadaM yojanAyataM  tadvistIrNaM kA~nchanapAdapAnAm |
vanaM chUtAnAM ratnavibhUShitAnAM  na chaiva teShAmAgato.ahaM phalena || 32||

turAyaNaM hi vratamapradhRRiShya makrodhano.akaravaM tri.nshato.abdAn |
shataM gavAmaShTa shatAni chaiva  dine dine hyadadaM brAhmaNebhyaH || 33||

payasvinInAmatha rohiNInAM  tathaiva chApyanaDuhAM lokanAtha |
prAdAM nityaM brAhmaNebhyaH suresha  nehAgatastena phalena chAham || 34||

tri.nshadagnimahaM brahmannayajaM yachcha nityadA |
aShTAbhiH sarvamedhaishcha naramedhaishcha saptabhiH || 35||

dashabhirvishvajidbhishcha shatairaShTAdashottaraiH |
na chaiva teShAM devesha phalenAhamihAgataH || 36||

sarayvAM bAhudAyAM cha ga~NgAyAmatha naimiShe |
gavAM shatAnAmayutamadadaM na cha tena vai || 37||

indreNa guhyaM nihitaM vai guhAyAM  yadbhArgavastapasehAbhyavindat |
jAjvalyamAnamushanastejaseha  tatsAdhayAmAsa mahaM vareNyam || 38||

tato me brAhmaNAstuShTAstasminkarmaNi sAdhite |
sahasramRRiShayashchAsanye vai tatra samAgatAH || 39||

uktastairasmi gachCha tvaM brahmalokamiti prabho || 39||

prItenoktaH sahasreNa brAhmaNAnAmahaM prabho |
imaM lokamanuprApto mA bhUtte.atra vichAraNA || 40||

kAmaM yathAvadvihitaM vidhAtrA  pRRiShTena vAchyaM tu mayA yathAvat |
tapo hi nAnyachchAnashanAnmataM me  namo.astu te devavara prasIda || 41||

bhIShma uvAcha||

ityuktavantaM taM brahmA rAjAnaM sma bhagIratham |
pUjayAmAsa pUjArhaM vidhidRRiShTena karmaNA || 42||

\hrule

\medskip
              AyuShyAkhyAnam.h
                  107
\medskip

yudhiShThira uvAcha||

shatAyuruktaH puruShaH shatavIryashcha vaidike |
kasmAnmriyante puruShA bAlA api pitAmaha || 1||

AyuShmAnkena bhavati svalpAyurvApi mAnavaH |
kena vA labhate kIrtiM kena vA labhate shriyam || 2||

tapasA brahmacharyeNa japairhomaistathauShadhaiH |
janmanA yadi vAchArAttanme brUhi pitAmaha || 3||

bhIShma uvAcha||

atra te vartayiShyAmi yanmAM tvamanupRRichChasi |
alpAyuryena bhavati dIrghAyurvApi mAnavaH || 4||

yena vA labhate kIrtiM yena vA labhate shriyam |
yathA cha vartanpuruShaH shreyasA samprayujyate || 5||

AchArAllabhate hyAyurAchArAllabhate shriyam |
AchArAtkIrtimApnoti puruShaH pretya cheha cha || 6||

durAchAro hi puruSho nehAyurvindate mahat |
trasanti yasmAdbhUtAni tathA paribhavanti cha || 7||

tasmAtkuryAdihAchAraM ya ichChedbhUtimAtmanaH |
api pApasharIrasya AchAro hantyalakShaNam || 8||

AchAralakShaNo dharmaH santashchAchAralakShaNAH |
sAdhUnAM cha yathA vRRittametadAchAralakShaNam || 9||

apyadRRiShTaM shrutaM vApi puruShaM dharmachAriNam |
bhUtikarmANi kurvANaM taM janAH kurvate priyam || 10||

ye nAstikA niShkriyAshcha gurushAstrAtila~NghinaH |
adharmaj~nA durAchArAste bhavanti gatAyuShaH || 11||

vishIlA bhinnamaryAdA nityaM sa~NkIrNamaithunAH |
alpAyuSho bhavantIha narA nirayagAminaH || 12||

sarvalakShaNahIno.api samudAchAravAnnaraH |
shraddadhAno.anasUyashcha shataM varShANi jIvati || 13||

akrodhanaH satyavAdI bhUtAnAmavihi.nsakaH |
anasUyurajihmashcha shataM varShANi jIvati || 14||

loShTamardI tRRiNachChedI nakhakhAdI cha yo naraH |
nityochChiShTaH sa~Nkusuko nehAyurvindate mahat || 15||

brAhme muhUrte budhyeta dharmArthau chAnuchintayet |
utthAyAchamya tiShTheta pUrvAM sandhyAM kRRitA~njaliH || 16||

evamevAparAM sandhyAM samupAsIta vAgyataH |
nekShetAdityamudyantaM nAstaM yAntaM kadAchana || 17||

RRiShayo dIrghasandhyatvAddIrghamAyuravApnuvan |
tasmAttiShThetsadA pUrvAM pashchimAM chaiva vAgyataH || 18||

ye cha pUrvAmupAsante dvijAH sandhyAM na pashchimAm |
sarvA.nstAndhArmiko rAjA shUdrakarmANi kArayet || 19||

paradArA na gantavyAH sarvavarNeShu karhichit |
na hIdRRishamanAyuShyaM loke ki~nchana vidyate || 20||

yAdRRishaM puruShasyeha paradAropasevanam || 20||

prasAdhanaM cha keshAnAma~njanaM dantadhAvanam |
pUrvAhNa eva kurvIta devatAnAM cha pUjanam || 21||

purIShamUtre nodIkShennAdhitiShThetkadAchana |
udakyayA cha sambhAShAM na kurvIta kadAchana || 22||

notsRRijeta purIShaM cha kShetre grAmasya chAntike |
ubhe mUtrapurIShe tu nApsu kuryAtkadAchana || 23||

prA~Nmukho nityamashnIyAdvAgyato.annamakutsayan |
praskandayechcha manasA bhuktvA chAgnimupaspRRishet || 24||

AyuShyaM prA~Nmukho bhu~Nkte yashasyaM dakShiNAmukhaH |
dhanyaM pashchAnmukho bhu~Nkte RRitaM bhu~Nkte uda~NmukhaH || 25||

nAdhitiShThettuShA~njAtu keshabhasmakapAlikAH |
anyasya chApyupasthAnaM dUrataH parivarjayet || 26||

shAntihomA.nshcha kurvIta sAvitrANi cha kArayet |
niShaNNashchApi khAdeta na tu gachChankatha~nchana || 27||

mUtraM na tiShThatA kAryaM na bhasmani na govraje || 28||
ArdrapAdastu bhu~njIta nArdrapAdastu sa.nvishet |
ArdrapAdastu bhu~njAno varShANAM jIvate shatam || 29||

trINi tejA.nsi nochChiShTa Alabheta kadAchana |
agniM gAM brAhmaNaM chaiva tathAsyAyurna riShyate || 30||

trINi tejA.nsi nochChiShTa udIkSheta kadAchana |
sUryAchandramasau chaiva nakShatrANi cha sarvashaH || 31||

UrdhvaM prANA hyutkrAmanti yUnaH sthavira Ayati |
pratyutthAnAbhivAdAbhyAM punastAnpratipadyate || 32||

abhivAdayeta vRRiddhA.nshcha AsanaM chaiva dApayet |
kRRitA~njalirupAsIta gachChantaM pRRiShThato.anviyAt || 33||

na chAsItAsane bhinne bhinnaM kA.nsyaM cha varjayet |
naikavastreNa bhoktavyaM na nagnaH snAtumarhati || 34||

svaptavyaM naiva nagnena na chochChiShTo.api sa.nvishet || 34||

uchChiShTo na spRRishechChIrShaM sarve prANAstadAshrayAH |
keshagrahAnprahArA.nshcha shirasyetAnvivarjayet || 35||

na pANibhyAmubhAbhyAM cha kaNDUyejjAtu vai shiraH |
na chAbhIkShNaM shiraH snAyAttathAsyAyurna riShyate || 36||

shiraHsnAtashcha tailena nA~NgaM ki~nchidupaspRRishet |
tilapiShTaM na chAshnIyAttathAyurvindate mahat || 37||

nAdhyApayettathochChiShTo nAdhIyIta kadAchana |
vAte cha pUtigandhe cha manasApi na chintayet || 38||

atra gAthA yamodgItAH kIrtayanti purAvidaH |
Ayurasya nikRRintAmi prajAmasyAdade tathA || 39||

ya uchChiShTaH pravadati svAdhyAyaM chAdhigachChati |
yashchAnadhyAyakAle.api mohAdabhyasyati dvijaH || 40||

tasmAdyukto.apyanadhyAye nAdhIyIta kadAchana || 40||

pratyAdityaM pratyanilaM prati gAM cha prati dvijAn |
ye mehanti cha panthAnaM te bhavanti gatAyuShaH || 41||

ubhe mUtrapurIShe tu divA kuryAduda~NmukhaH |
dakShiNAbhimukho rAtrau tathAsyAyurna riShyate || 42||

trInkRRishAnnAvajAnIyAddIrghamAyurjijIviShuH |
brAhmaNaM kShatriyaM sarpaM sarve hyAshIviShAstrayaH || 43||

dahatyAshIviShaH kruddho yAvatpashyati chakShuShA |
kShatriyo.api dahetkruddho yAvatspRRishati tejasA || 44||

brAhmaNastu kulaM hanyAddhyAnenAvekShitena cha |
tasmAdetattrayaM yatnAdupaseveta paNDitaH || 45||

guruNA vairanirbandho na kartavyaH kadAchana |
anumAnyaH prasAdyashcha guruH kruddho yudhiShThira || 46||

samya~NmithyApravRRitte.api vartitavyaM gurAviha |
gurunindA dahatyAyurmanuShyANAM na sa.nshayaH || 47||

dUrAdAvasathAnmUtraM dUrAtpAdAvasechanam |
uchChiShTotsarjanaM chaiva dUre kAryaM hitaiShiNA || 48||

nAtikalpaM nAtisAyaM na cha madhya.ndine sthite |
nAj~nAtaiH saha gachCheta naiko na vRRiShalaiH saha || 49||

panthA deyo brAhmaNAya gobhyo rAjabhya eva cha |
vRRiddhAya bhArataptAya garbhiNyai durbalAya cha || 50||

pradakShiNaM cha kurvIta parij~nAtAnvanaspatIn |
chatuShpathAnprakurvIta sarvAneva pradakShiNAn || 51||

madhya.ndine nishAkAle madhyarAtre cha sarvadA |
chatuShpathAnna seveta ubhe sandhye tathaiva cha || 52||

upAnahau cha vastraM cha dhRRitamanyairna dhArayet |
brahmachArI cha nityaM syAtpAdaM pAdena nAkramet || 53||

amAvAsyAM paurNamAsyAM chaturdashyAM cha sarvashaH |
aShTamyAM sarvapakShANAM brahmachArI sadA bhavet || 54||

vRRithA mA.nsaM na khAdeta pRRiShThamA.nsaM tathaiva cha |
AkroshaM parivAdaM cha paishunyaM cha vivarjayet || 55||

nAruntudaH syAnna nRRisha.nsavAdI  na hInataH paramabhyAdadIta |
yayAsya vAchA para udvijeta  na tAM vadedrushatIM pApalokyAm || 56||

vAksAyakA vadanAnniShpatanti  yairAhataH shochati rAtryahAni |
parasya nAmarmasu te patanti  tAnpaNDito nAvasRRijetpareShu || 57||

rohate sAyakairviddhaM vanaM parashunA hatam |
vAchA duruktaM bIbhatsaM na sa.nrohati vAkkShatam || 58||

hInA~NgAnatiriktA~NgAnvidyAhInAnvayodhikAn |
rUpadraviNahInA.nshcha sattvahInA.nshcha nAkShipet || 59||

nAstikyaM vedanindAM cha devatAnAM cha kutsanam |
dveShastambhAbhimAnA.nshcha taikShNyaM cha parivarjayet || 60||

parasya daNDaM nodyachChetkroddho nainaM nipAtayet |
anyatra putrAchChiShyAdvA shikShArthaM tADanaM smRRitam || 61||

na brAhmaNAnparivadennakShatrANi na nirdishet |
tithiM pakShasya na brUyAttathAsyAyurna riShyate || 62||

kRRitvA mUtrapurIShe tu rathyAmAkramya vA punaH |
pAdaprakShAlanaM kuryAtsvAdhyAye bhojane tathA || 63||

trINi devAH pavitrANi brAhmaNAnAmakalpayan |
adRRiShTamadbhirnirNiktaM yachcha vAchA prashasyate || 64||

sa.nyAvaM kRRisaraM mA.nsaM shaShkulI pAyasaM tathA |
AtmArthaM na prakartavyaM devArthaM tu prakalpayet || 65||

nityamagniM paricharedbhikShAM dadyAchcha nityadA |
vAgyato dantakAShThaM cha nityameva samAcharet || 66||

na chAbhyuditashAyI syAtprAyashchittI tathA bhavet || 66||

mAtApitaramutthAya pUrvamevAbhivAdayet |
AchAryamatha vApyenaM tathAyurvindate mahat || 67||

varjayeddantakAShThAni varjanIyAni nityashaH |
bhakShayechChAstradRRiShTAni parvasvapi cha varjayet || 68||

uda~Nmukhashcha satataM shauchaM kuryAtsamAhitaH || 69||
akRRitvA devatApUjAM nAnyaM gachChetkadAchana |
anyatra tu guruM vRRiddhaM dhArmikaM vA vichakShaNam || 70||

avalokyo na chAdarsho malino buddhimattaraiH |
na chAj~nAtAM striyaM gachChedgarbhiNIM vA kadAchana || 71||

udakShirA na svapeta tathA pratyakShirA na cha |
prAkShirAstu svapedvidvAnatha vA dakShiNAshirAH || 72||

na bhagne nAvadIrNe vA shayane prasvapeta cha |
nAntardhAne na sa.nyukte na cha tiryakkadAchana || 73||

na nagnaH karhichitsnAyAnna nishAyAM kadAchana |
snAtvA cha nAvamRRijyeta gAtrANi suvichakShaNaH || 74||

na chAnulimpedasnAtvA snAtvA vAso na nirdhunet |
Ardra eva tu vAsA.nsi nityaM seveta mAnavaH || 75||

srajashcha nAvakarSheta na bahirdhArayeta cha || 75||

raktamAlyaM na dhAryaM syAchChuklaM dhAryaM tu paNDitaiH |
varjayitvA tu kamalaM tathA kuvalayaM vibho || 76||

raktaM shirasi dhAryaM tu tathA vAneyamityapi |
kA~nchanI chaiva yA mAlA na sA duShyati karhichit || 77||

snAtasya varNakaM nityamArdraM dadyAdvishAM pate || 77||

viparyayaM na kurvIta vAsaso buddhimAnnaraH |
tathA nAnyadhRRitaM dhAryaM na chApadashameva cha || 78||

anyadeva bhavedvAsaH shayanIye narottama |
anyadrathyAsu devAnAmarchAyAmanyadeva hi || 79||

priya~NguchandanAbhyAM cha bilvena tagareNa cha |
pRRithagevAnulimpeta kesareNa cha buddhimAn || 80||

upavAsaM cha kurvIta snAtaH shuchirala~NkRRitaH |
parvakAleShu sarveShu brahmachArI sadA bhavet || 81||

nAlIDhayA parihataM bhakShayIta kadAchana |
tathA noddhRRitasArANi prekShatAM nApradAya cha || 82||

na saMnikRRiShTo medhAvI nAshuchirna cha satsu cha |
pratiShiddhAnna dharmeShu bhakShAnbhu~njIta pRRiShThataH || 83||

pippalaM cha vaTaM chaiva shaNashAkaM tathaiva cha |
udumbaraM na khAdechcha bhavArthI puruShottamaH || 84||

AjaM gavyaM cha yanmA.nsaM mAyUraM chaiva varjayet |
varjayechChuShkamA.nsaM cha tathA paryuShitaM cha yat || 85||

na pANau lavaNaM vidvAnprAshnIyAnna cha rAtriShu |
dadhisaktUnna bhu~njIta vRRithAmA.nsaM cha varjayet || 86||

vAlena tu na bhu~njIta parashrAddhaM tathaiva cha |
sAyaM prAtashcha bhu~njIta nAntarAle samAhitaH || 87||

vAgyato naikavastrashcha nAsa.nviShTaH kadAchana |
bhUmau sadaiva nAshnIyAnnAnAsIno na shabdavat || 88||

toyapUrvaM pradAyAnnamatithibhyo vishAM pate |
pashchAdbhu~njIta medhAvI na chApyanyamanA naraH || 89||

samAnamekapa~NktyAM tu bhojyamannaM nareshvara |
viShaM hAlAhalaM bhu~Nkte yo.apradAya suhRRijjane || 90||

pAnIyaM pAyasaM sarpirdadhisaktumadhUnyapi |
nirasya sheShameteShAM na pradeyaM tu kasyachit || 91||

bhu~njAno manujavyAghra naiva sha~NkAM samAcharet |
dadhi chApyanupAnaM vai na kartavyaM bhavArthinA || 92||

Achamya chaiva hastena parisrAvya tathodakam |
a~NguShThaM charaNasyAtha dakShiNasyAvasechayet || 93||

pANiM mUrdhni samAdhAya spRRiShTvA chAgniM samAhitaH |
j~nAtishraiShThyamavApnoti prayogakushalo naraH || 94||

adbhiH prANAnsamAlabhya nAbhiM pANitalena cha |
spRRisha.nshchaiva pratiShTheta na chApyArdreNa pANinA || 95||

a~NguShThasyAntarAle cha brAhmaM tIrthamudAhRRitam |
kaniShThikAyAH pashchAttu devatIrthamihochyate || 96||

a~NguShThasya cha yanmadhyaM pradeshinyAshcha bhArata |
tena pitryANi kurvIta spRRiShTvApo nyAyatastathA || 97||

parApavAdaM na brUyAnnApriyaM cha kadAchana |
na manyuH kashchidutpAdyaH puruSheNa bhavArthinA || 98||

patitaistu kathAM nechCheddarshanaM chApi varjayet |
sa.nsargaM cha na gachCheta tathAyurvindate mahat || 99||

na divA maithunaM gachChenna kanyAM na cha bandhakIm |
na chAsnAtAM striyaM gachChettathAyurvindate mahat || 100||

sve sve tIrthe samAchamya kArye samupakalpite |
triH pItvApo dviH pramRRijya kRRitashaucho bhavennaraH || 101||

indriyANi sakRRitspRRishya trirabhyukShya cha mAnavaH |
kurvIta pitryaM daivaM cha vedadRRiShTena karmaNA || 102||

brAhmaNArthe cha yachChauchaM tachcha me shRRiNu kaurava |
pravRRittaM cha hitaM choktvA bhojanAdyantayostathA || 103||

sarvashaucheShu brAhmeNa tIrthena samupaspRRishet |
niShThIvya tu tathA kShutvA spRRishyApo hi shuchirbhavet || 104||

vRRiddho j~nAtistathA mitraM daridro yo bhavedapi |
gRRihe vAsayitavyAste dhanyamAyuShyameva cha || 105||

gRRihe pArAvatA dhanyAH shukAshcha sahasArikAH |
gRRiheShvete na pApAya tathA vai tailapAyikAH || 106||

uddIpakAshcha gRRidhrAshcha kapotA bhramarAstathA |
nivisheyuryadA tatra shAntimeva tadAcharet || 107||

ama~NgalyAni chaitAni tathAkrosho mahAtmanAm |
mahAtmanAM cha guhyAni na vaktavyAni karhichit || 108||

agamyAshcha na gachCheta rAjapatnIH sakhIstathA |
vaidyAnAM bAlavRRiddhAnAM bhRRityAnAM cha yudhiShThira || 109||

bandhUnAM brAhmaNAnAM cha tathA shAraNikasya cha |
sambandhinAM cha rAjendra tathAyurvindate mahat || 110||

brAhmaNasthapatibhyAM cha nirmitaM yanniveshanam |
tadAvasetsadA prAj~no bhavArthI manujeshvara || 111||

sandhyAyAM na svapedrAjanvidyAM na cha samAcharet |
na bhu~njIta cha medhAvI tathAyurvindate mahat || 112||

naktaM na kuryAtpitryANi bhuktvA chaiva prasAdhanam |
pAnIyasya kriyA naktaM na kAryA bhUtimichChatA || 113||

varjanIyAshcha vai nityaM saktavo nishi bhArata |
sheShANi chAvadAtAni pAnIyaM chaiva bhojane || 114||

sauhityaM cha na kartavyaM rAtrau naiva samAcharet |
dvijachChedaM na kurvIta bhuktvA na cha samAcharet || 115||

mahAkulaprasUtAM cha prashastAM lakShaNaistathA |
vayaHsthAM cha mahAprAj~na kanyAmAvoDhumarhati || 116||

apatyamutpAdya tataH pratiShThApya kulaM tathA |
putrAH pradeyA j~nAneShu kuladharmeShu bhArata || 117||

kanyA chotpAdya dAtavyA kulaputrAya dhImate |
putrA niveshyAshcha kulAdbhRRityA labhyAshcha bhArata || 118||

shiraHsnAto.atha kurvIta daivaM pitryamathApi cha |
nakShatre na cha kurvIta yasmi~njAto bhavennaraH || 119||

na proShThapadayoH kAryaM tathAgneye cha bhArata || 119||

dAruNeShu cha sarveShu pratyahaM cha vivarjayet |
jyotiShe yAni choktAni tAni sarvANi varjayet || 120||

prA~NmukhaH shmashrukarmANi kArayeta samAhitaH |
uda~Nmukho vA rAjendra tathAyurvindate mahat || 121||

parivAdaM na cha brUyAtpareShAmAtmanastathA |
parivAdo na dharmAya prochyate bharatarShabha || 122||

varjayedvya~NginIM nArIM tathA kanyAM narottama |
samArShAM vya~NgitAM chaiva mAtuH svakulajAM tathA || 123||

vRRiddhAM pravrajitAM chaiva tathaiva cha pativratAm |
tathAtikRRiShNavarNAM cha varNotkRRiShTAM cha varjayet || 124||

ayoniM cha viyoniM cha na gachCheta vichakShaNaH |
pi~NgalAM kuShThinIM nArIM na tvamAvoDhumarhasi || 125||

apasmArikule jAtAM nihInAM chaiva varjayet |
shvitriNAM cha kule jAtAM trayANAM manujeshvara || 126||

lakShaNairanvitA yA cha prashastA yA cha lakShaNaiH |
manoj~nA darshanIyA cha tAM bhavAnvoDhumarhati || 127||

mahAkule niveShTavyaM sadRRishe vA yudhiShThira |
avarA patitA chaiva na grAhyA bhUtimichChatA || 128||

agnInutpAdya yatnena kriyAH suvihitAshcha yAH |
vedeShu brAhmaNaiH proktAstAshcha sarvAH samAcharet || 129||

na cherShyA strIShu kartavyA dArA rakShyAshcha sarvashaH |
anAyuShyA bhavedIrShyA tasmAdIrShyAM vivarjayet || 130||

anAyuShyo divAsvapnastathAbhyuditashAyitA |
prAtarnishAyAM cha tathA ye chochChiShTAH svapanti vai || 131||

pAradAryamanAyuShyaM nApitochChiShTatA tathA |
yatnato vai na kartavyamabhyAsashchaiva bhArata || 132||

sandhyAM na bhu~njenna snAyAnna purIShaM samutsRRijet |
prayatashcha bhavettasyAM na cha ki~nchitsamAcharet || 133||

brAhmaNAnpUjayechchApi tathA snAtvA narAdhipa |
devA.nshcha praNametsnAto gurU.nshchApyabhivAdayet || 134||

animantrito na gachCheta yaj~naM gachChettu darshakaH |
animantrite hyanAyuShyaM gamanaM tatra bhArata || 135||

na chaikena parivrAjyaM na gantavyaM tathA nishi |
anAgatAyAM sandhyAyAM pashchimAyAM gRRihe vaset || 136||

mAtuH piturgurUNAM cha kAryamevAnushAsanam |
hitaM vApyahitaM vApi na vichAryaM nararShabha || 137||

dhanurvede cha vede cha yatnaH kAryo narAdhipa |
hastipRRiShThe.ashvapRRiShThe cha rathacharyAsu chaiva ha || 138||

yatnavAnbhava rAjendra yatnavAnsukhamedhate || 138||

apradhRRiShyashcha shatrUNAM bhRRityAnAM svajanasya cha |
prajApAlanayuktashcha na kShatiM labhate kvachit || 139||

yuktishAstraM cha te j~neyaM shabdashAstraM cha bhArata |
gandharvashAstraM cha kalAH parij~neyA narAdhipa || 140||

purANamitihAsAshcha tathAkhyAnAni yAni cha |
mahAtmanAM cha charitaM shrotavyaM nityameva te || 141||

patnIM rajasvalAM chaiva nAbhigachChenna chAhvayet |
snAtAM chaturthe divase rAtrau gachChedvichakShaNaH || 142||

pa~nchame divase nArI ShaShThe.ahani pumAnbhavet |
etena vidhinA patnImupagachCheta paNDitaH || 143||

j~nAtisambandhimitrANi pUjanIyAni nityashaH |
yaShTavyaM cha yathAshakti yaj~nairvividhadakShiNaiH || 144||

ataUrdhvamaraNyaM cha sevitavyaM narAdhipa || 144||

eSha te lakShaNoddesha AyuShyANAM prakIrtitaH |
sheShastraividyavRRiddhebhyaH pratyAhAryo yudhiShThira || 145||

AchAro bhUtijanana AchAraH kIrtivardhanaH |
AchArAdvardhate hyAyurAchAro hantyalakShaNam || 146||

AgamAnAM hi sarveShAmAchAraH shreShTha uchyate |
AchAraprabhavo dharmo dharmAdAyurvivardhate || 147||

etadyashasyamAyuShyaM svargyaM svastyayanaM mahat |
anukampatA sarvavarNAnbrahmaNA samudAhRRitam || 148||

\hrule

\medskip
              jyeShThakaniShThavRRittiH
                  108
\medskip

yudhiShThira uvAcha||

yathA jyeShThaH kaniShTheShu vartate bharatarShabha |
kaniShThAshcha yathA jyeShThe vartera.nstadbravIhi me || 1||

bhIShma uvAcha||

jyeShThavattAta vartasva jyeShTho hi satataM bhavAn |
gurorgarIyasI vRRittiryA chechChiShyasya bhArata || 2||

na gurAvakRRitapraj~ne shakyaM shiShyeNa vartitum |
gurorhi dIrghadarshitvaM yattachChiShyasya bhArata || 3||

andhaH syAdandhavelAyAM jaDaH syAdapi vA budhaH |
parihAreNa tadbrUyAdyasteShAM syAdvyatikramaH || 4||

pratyakShaM bhinnahRRidayA bhedayeyuH kRRitaM narAH |
shriyAbhitaptAH kaunteya bhedakAmAstathArayaH || 5||

jyeShThaH kulaM vardhayati vinAshayati vA punaH |
hanti sarvamapi jyeShThaH kulaM yatrAvajAyate || 6||

atha yo vinikurvIta jyeShTho bhrAtA yavIyasaH |
ajyeShThaH syAdabhAgashcha niyamyo rAjabhishcha saH || 7||

nikRRitI hi naro lokAnpApAngachChatyasa.nshayam |
vidulasyeva tatpuShpaM moghaM janayituH smRRitam || 8||

sarvAnarthaH kule yatra jAyate pApapUruShaH |
akIrtiM janayatyeva kIrtimantardadhAti cha || 9||

sarve chApi vikarmasthA bhAgaM nArhanti sodarAH |
nApradAya kaniShThebhyo jyeShThaH kurvIta yautakam || 10||

anujaM hi piturdAyo ja~NghAshramaphalo.adhvagaH |
svayamIhitalabdhaM tu nAkAmo dAtumarhati || 11||

bhrAtR^INAmavibhaktAnAmutthAnamapi chetsaha |
na putrabhAgaM viShamaM pitA dadyAtkatha~nchana || 12||

na jyeShThAnavamanyeta duShkRRitaH sukRRito.api vA |
yadi strI yadyavarajaH shreyaH pashyettathAcharet || 13||

dharmaM hi shreya ityAhuriti dharmavido viduH || 13||

dashAchAryAnupAdhyAya upAdhyAyAnpitA dasha |
dasha chaiva pitR^InmAtA sarvAM vA pRRithivImapi || 14||

gauraveNAbhibhavati nAsti mAtRRisamo guruH |
mAtA garIyasI yachcha tenaitAM manyate janaH || 15||

jyeShTho bhrAtA pitRRisamo mRRite pitari bhArata |
sa hyeShAM vRRittidAtA syAtsa chaitAnparipAlayet || 16||

kaniShThAstaM namasyeransarve ChandAnuvartinaH |
tameva chopajIveranyathaiva pitaraM tathA || 17||

sharIrametau sRRijataH pitA mAtA cha bhArata |
AchAryashAstA yA jAtiH sA satyA sAjarAmarA || 18||

jyeShThA mAtRRisamA chApi bhaginI bharatarShabha |
bhrAturbhAryA cha tadvatsyAdyasyA bAlye stanaM pibet || 19||

\hrule

\medskip
              upavAsavidhiH
                  109
\medskip

yudhiShThira uvAcha||

sarveShAmeva varNAnAM mlechChAnAM cha pitAmaha |
upavAse matiriyaM kAraNaM cha na vidmahe || 1||

brahmakShatreNa niyamAshchartavyA iti naH shrutam |
upavAse kathaM teShAM kRRityamasti pitAmaha || 2||

niyamaM chopavAsAnAM sarveShAM brUhi pArthiva |
avApnoti gatiM kAM cha upavAsaparAyaNaH || 3||

upavAsaH paraM puNyamupavAsaH parAyaNam |
upoShyeha narashreShTha kiM phalaM pratipadyate || 4||

adharmAnmuchyate kena dharmamApnoti vai katham |
svargaM puNyaM cha labhate kathaM bharatasattama || 5||

upoShya chApi kiM tena pradeyaM syAnnarAdhipa |
dharmeNa cha sukhAnarthA.Nllabhedyena bravIhi tam || 6||

vaishampAyana uvAcha||

evaM bruvANaM kaunteyaM dharmaj~naM dharmatattvavit |
dharmaputramidaM vAkyaM bhIShmaH shAntanavo.abravIt || 7||

idaM khalu mahArAja shrutamAsItpurAtanam |
upavAsavidhau shreShThA ye guNA bharatarShabha || 8||

prAjApatyaM hya~NgirasaM pRRiShTavAnasmi bhArata |
yathA mAM tvaM tathaivAhaM pRRiShTavA.nstaM tapodhanam || 9||

prashnametaM mayA pRRiShTo bhagavAnagnisambhavaH |
upavAsavidhiM puNyamAchaShTa bharatarShabha || 10||

a~NgirA uvAcha||

brahmakShatre trirAtraM tu vihitaM kurunandana |
dvistrirAtramathaivAtra nirdiShTaM puruSharShabha || 11||

vaishyashUdrau tu yau mohAdupavAsaM prakurvate |
trirAtraM dvistrirAtraM vA tayoH puShTirna vidyate || 12||

chaturthabhaktakShapaNaM vaishyashUdre vidhIyate |
trirAtraM na tu dharmaj~nairvihitaM brahmavAdibhiH || 13||

pa~nchamyAM chaiva ShaShThyAM cha paurNamAsyAM cha bhArata |
kShamAvAnrUpasampannaH shrutavA.nshchaiva jAyate || 14||

nAnapatyo bhavetprAj~no daridro vA kadAchana |
yajiShNuH pa~nchamIM ShaShThIM kShapedyo bhojayeddvijAn || 15||

aShTamImatha kaunteya shuklapakShe chaturdashIm |
upoShya vyAdhirahito vIryavAnabhijAyate || 16||

mArgashIrShaM tu yo mAsamekabhaktena sa~NkShipet |
bhojayechcha dvijAnbhaktyA sa muchyedvyAdhikilbiShaiH || 17||

sarvakalyANasampUrNaH sarvauShadhisamanvitaH |
kRRiShibhAgI bahudhano bahuputrashcha jAyate || 18||

pauShamAsaM tu kaunteya bhaktenaikena yaH kShapet |
subhago darshanIyashcha yashobhAgI cha jAyate || 19||

pitRRibhakto mAghamAsamekabhaktena yaH kShapet |
shrImatkule j~nAtimadhye sa mahattvaM prapadyate || 20||

bhagadaivaM tu yo mAsamekabhaktena yaH kShapet |
strIShu vallabhatAM yAti vashyAshchAsya bhavanti tAH || 21||

chaitraM tu niyato mAsamekabhaktena yaH kShapet |
suvarNamaNimuktADhye kule mahati jAyate || 22||

nistaredekabhaktena vaishAkhaM yo jitendriyaH |
naro vA yadi vA nArI j~nAtInAM shreShThatAM vrajet || 23||

jyeShThAmUlaM tu yo mAsamekabhaktena sa~NkShapet |
aishvaryamatulaM shreShThaM pumAnstrI vAbhijAyate || 24||

AShADhamekabhaktena sthitvA mAsamatandritaH |
bahudhAnyo bahudhano bahuputrashcha jAyate || 25||

shrAvaNaM niyato mAsamekabhaktena yaH kShapet |
yatra tatrAbhiShekeNa yujyate j~nAtivardhanaH || 26||

prauShThapadaM tu yo mAsamekAhAro bhavennaraH |
dhanADhyaM sphItamachalamaishvaryaM pratipadyate || 27||

tathaivAshvayujaM mAsamekabhaktena yaH kShapet |
prajAvAnvAhanADhyashcha bahuputrashcha jAyate || 28||

kArttikaM tu naro mAsaM yaH kuryAdekabhojanam |
shUrashcha bahubhAryashcha kIrtimA.nshchaiva jAyate || 29||

iti mAsA naravyAghra kShapatAM parikIrtitAH |
tithInAM niyamA ye tu shRRiNu tAnapi pArthiva || 30||

pakShe pakShe gate yastu bhaktamashnAti bhArata |
gavADhyo bahuputrashcha dIrghAyushcha sa jAyate || 31||

mAsi mAsi trirAtrANi kRRitvA varShANi dvAdasha |
gaNAdhipatyaM prApnoti niHsapatnamanAvilam || 32||

ete tu niyamAH sarve kartavyAH sharado dasha |
dve chAnye bharatashreShTha pravRRittimanuvartatA || 33||

yastu prAtastathA sAyaM bhu~njAno nAntarA pibet |
ahi.nsAnirato nityaM juhvAno jAtavedasam || 34||

ShaDbhiH sa varShairnRRipate sidhyate nAtra sa.nshayaH |
agniShTomasya yaj~nasya phalaM prApnoti mAnavaH || 35||

adhivAse so.apsarasAM nRRityagItavinAdite |
taptakA~nchanavarNAbhaM vimAnamadhirohati || 36||

pUrNaM varShasahasraM tu brahmaloke mahIyate |
tatkShayAdiha chAgamya mAhAtmyaM pratipadyate || 37||

yastu sa.nvatsaraM pUrNamekAhAro bhavennaraH |
atirAtrasya yaj~nasya sa phalaM samupAshnute || 38||

dashavarShasahasrANi svarge cha sa mahIyate |
tatkShayAdiha chAgamya mAhAtmyaM pratipadyate || 39||

yastu sa.nvatsaraM pUrNaM chaturthaM bhaktamashnute |
ahi.nsAnirato nityaM satyavA~NniyatendriyaH || 40||

vAjapeyasya yaj~nasya phalaM vai samupAshnute |
tri.nshadvarShasahasrANi svarge cha sa mahIyate || 41||

ShaShThe kAle tu kaunteya naraH sa.nvatsaraM kShapet |
ashvamedhasya yaj~nasya phalaM prApnoti mAnavaH || 42||

chakravAkaprayuktena vimAnena sa gachChati |
chatvAri.nshatsahasrANi varShANAM divi modate || 43||

aShTamena tu bhaktena jIvansa.nvatsaraM nRRipa |
gavAmayasya yaj~nasya phalaM prApnoti mAnavaH || 44||

ha.nsasArasayuktena vimAnena sa gachChati |
pa~nchAshataM sahasrANi varShANAM divi modate || 45||

pakShe pakShe gate rAjanyo.ashnIyAdvarShameva tu |
ShaNmAsAnashanaM tasya bhagavAna~NgirAbravIt || 46||

ShaShTiM varShasahasrANi divamAvasate cha saH || 46||

vINAnAM vallakInAM cha veNUnAM cha vishAM pate |
sughoShairmadhuraiH shabdaiH suptaH sa pratibodhyate || 47||

sa.nvatsaramihaikaM tu mAsi mAsi pibetpayaH |
phalaM vishvajitastAta prApnoti sa naro nRRipa || 48||

siMhavyAghraprayuktena vimAnena sa gachChati |
saptatiM cha sahasrANi varShANAM divi modate || 49||

mAsAdUrdhvaM naravyAghra nopavAso vidhIyate |
vidhiM tvanashanasyAhuH pArtha dharmavido janAH || 50||

anArto vyAdhirahito gachChedanashanaM tu yaH |
pade pade yaj~naphalaM sa prApnoti na sa.nshayaH || 51||

divaM ha.nsaprayuktena vimAnena sa gachChati |
shataM chApsarasaH kanyA ramayantyapi taM naram || 52||

Arto vA vyAdhito vApi gachChedanashanaM tu yaH |
shataM varShasahasrANAM modate divi sa prabho || 53||

kA~nchInUpurashabdena suptashchaiva prabodhyate || 53||

sahasraha.nsasa.nyukte vimAne somavarchasi |
sa gatvA strIshatAkIrNe ramate bharatarShabha || 54||

kShINasyApyAyanaM dRRiShTaM kShatasya kShatarohaNam |
vyAdhitasyauShadhagrAmaH kruddhasya cha prasAdanam || 55||

duHkhitasyArthamAnAbhyAM dravyANAM pratipAdanam |
na chaite svargakAmasya rochante sukhamedhasaH || 56||

ataH sa kAmasa.nyukto vimAne hemasaMnibhe |
ramate strIshatAkIrNe puruSho.ala~NkRRitaH shubhe || 57||

svasthaH saphalasa~NkalpaH sukhI vigatakalmaShaH |
anashnandehamutsRRijya phalaM prApnoti mAnavaH || 58||

bAlasUryapratIkAshe vimAne hemavarchasi |
vaiDUryamuktAkhachite vINAmurajanAdite || 59||

patAkAdIpikAkIrNe divyaghaNTAninAdite |
strIsahasrAnucharite sa naraH sukhamedhate || 60||

yAvanti romakUpANi tasya gAtreShu pANDava |
tAvantyeva sahasrANi varShANAM divi modate || 61||

nAsti vedAtparaM shAstraM nAsti mAtRRisamo guruH |
na dharmAtparamo lAbhastapo nAnashanAtparam || 62||

brAhmaNebhyaH paraM nAsti pAvanaM divi cheha cha |
upavAsaistathA tulyaM tapaHkarma na vidyate || 63||

upoShya vidhivaddevAstridivaM pratipedire |
RRiShayashcha parAM siddhimupavAsairavApnuvan || 64||

divyaM varShasahasraM hi vishvAmitreNa dhImatA |
kShAntamekena bhaktena tena vipratvamAgataH || 65||

chyavano jamadagnishcha vasiShTho gautamo bhRRiguH |
sarva eva divaM prAptAH kShamAvanto maharShayaH || 66||

idama~NgirasA pUrvaM maharShibhyaH pradarshitam |
yaH pradarshayate nityaM na sa duHkhamavApnute || 67||

imaM tu kaunteya yathAkramaM vidhiM  pravartitaM hya~NgirasA maharShiNA |
paTheta yo vai shRRiNuyAchcha nityadA  na vidyate tasya narasya kilbiSham || 68||

vimuchyate chApi sa sarvasa~Nkarai rna chAsya doShairabhibhUyate manaH |
viyonijAnAM cha vijAnate rutaM  dhruvAM cha kIrtiM labhate narottamaH || 69||

\hrule

\medskip
              upavAsaphalam.h
                  110
\medskip

yudhiShThira uvAcha||

pitAmahena vidhivadyaj~nAH proktA mahAtmanA |
guNAshchaiShAM yathAtattvaM pretya cheha cha sarvashaH || 1||

na te shakyA daridreNa yaj~nAH prAptuM pitAmaha |
bahUpakaraNA yaj~nA nAnAsambhAravistarAH || 2||

pArthivai rAjaputrairvA shakyAH prAptuM pitAmaha |
nArthanyUnairavaguNairekAtmabhirasaMhataiH || 3||

yo daridrairapi vidhiH shakyaH prAptuM sadA bhavet |
tulyo yaj~naphalairetaistanme brUhi pitAmaha || 4||

bhIShma uvAcha||

idama~NgirasA proktamupavAsaphalAtmakam |
vidhiM yaj~naphalaistulyaM tannibodha yudhiShThira || 5||

yastu kalyaM tathA sAyaM bhu~njAno nAntarA pibet |
ahi.nsAnirato nityaM juhvAno jAtavedasam || 6||

ShaDbhireva tu varShaiH sa sidhyate nAtra sa.nshayaH |
taptakA~nchanavarNaM cha vimAnaM labhate naraH || 7||

devastrINAmadhIvAse nRRityagItaninAdite |
prAjApatye vasetpadmaM varShANAmagnisaMnibhe || 8||

trINi varShANi yaH prAshetsatataM tvekabhojanam |
dharmapatnIrato nityamagniShTomaphalaM labhet || 9||

dvitIye divase yastu prAshnIyAdekabhojanam |
sadA dvAdashamAsA.nstu juhvAno jAtavedasam || 10||

yaj~naM bahusuvarNaM vA vAsavapriyamAharet || 10||

satyavAgdAnashIlashcha brahmaNyashchAnasUyakaH |
kShAnto dAnto jitakrodhaH sa gachChati parAM gatim || 11||

pANDurAbhrapratIkAshe vimAne ha.nsalakShaNe |
dve samApte tataH padme so.apsarobhirvasetsaha || 12||

tRRitIye divase yastu prAshnIyAdekabhojanam |
sadA dvAdashamAsA.nstu juhvAno jAtavedasam || 13||

atirAtrasya yaj~nasya phalaM prApnotyanuttamam |
mayUraha.nsasa.nyuktaM vimAnaM labhate naraH || 14||

saptarShINAM sadA loke so.apsarobhirvasetsaha |
nivartanaM cha tatrAsya trINi padmAni vai viduH || 15||

divase yashchaturthe tu prAshnIyAdekabhojanam |
sadA dvAdashamAsAnvai juhvAno jAtavedasam || 16||

vAjapeyasya yaj~nasya phalaM prApnotyanuttamam |
indrakanyAbhirUDhaM cha vimAnaM labhate naraH || 17||

sAgarasya cha paryante vAsavaM lokamAvaset |
devarAjasya cha krIDAM nityakAlamavekShate || 18||

divase pa~nchame yastu prAshnIyAdekabhojanam |
sadA dvAdashamAsA.nstu juhvAno jAtavedasam || 19||

alubdhaH satyavAdI cha brahmaNyashchAvihi.nsakaH |
anasUyurapApastho dvAdashAhaphalaM labhet || 20||

jAmbUnadamayaM divyaM vimAnaM ha.nsalakShaNam |
sUryamAlAsamAbhAsamArohetpANDuraM gRRiham || 21||

AvartanAni chatvAri tathA padmAni dvAdasha |
sharAgniparimANaM cha tatrAsau vasate sukham || 22||

divase yastu ShaShThe vai muniH prAsheta bhojanam |
sadA dvAdashamAsAnvai juhvAno jAtavedasam || 23||

sadA triShavaNasnAyI brahmachAryanasUyakaH |
gavAmayasya yaj~nasya phalaM prApnotyanuttamam || 24||

agnijvAlAsamAbhAsaM ha.nsabarhiNasevitam |
shAtakumbhamayaM yuktaM sAdhayedyAnamuttamam || 25||

tathaivApsarasAma~Nke prasuptaH pratibudhyate |
nUpurANAM ninAdena mekhalAnAM cha nisvanaiH || 26||

koTIsahasraM varShANAM trINi koTishatAni cha |
padmAnyaShTAdasha tathA patAke dve tathaiva cha || 27||

ayutAni cha pa~nchAshadRRikShacharmashatasya cha |
lomnAM pramANena samaM brahmaloke mahIyate || 28||

divase saptame yastu prAshnIyAdekabhojanam |
sadA dvAdashamAsAnvai juhvAno jAtavedasam || 29||

sarasvatIM gopayAno brahmacharyaM samAcharan |
sumanovarNakaM chaiva madhumA.nsaM cha varjayet || 30||

puruSho marutAM lokamindralokaM cha gachChati |
tatra tatra cha siddhArtho devakanyAbhiruhyate || 31||

phalaM bahusuvarNasya yaj~nasya labhate naraH |
sa~NkhyAmatiguNAM chApi teShu lokeShu modate || 32||

yastu sa.nvatsaraM kShAnto bhu~Nkte.ahanyaShTame naraH |
devakAryaparo nityaM juhvAno jAtavedasam || 33||

pauNDarIkasya yaj~nasya phalaM prApnotyanuttamam |
padmavarNanibhaM chaiva vimAnamadhirohati || 34||

kRRiShNAH kanakagauryashcha nAryaH shyAmAstathAparAH |
vayorUpavilAsinyo labhate nAtra sa.nshayaH || 35||

yastu sa.nvatsaraM bhu~Nkte navame navame.ahani |
sadA dvAdashamAsAnvai juhvAno jAtavedasam || 36||

ashvamedhasya yaj~nasya phalaM prApnoti mAnavaH |
puNDarIkaprakAshaM cha vimAnaM labhate naraH || 37||

dIptasUryAgnitejobhirdivyamAlAbhireva cha |
nIyate rudrakanyAbhiH so.antarikShaM sanAtanam || 38||

aShTAdashasahasrANi varShANAM kalpameva cha |
koTIshatasahasraM cha teShu lokeShu modate || 39||

yastu sa.nvatsaraM bhu~Nkte dashAhe vai gate gate |
sadA dvAdashamAsAnvai juhvAno jAtavedasam || 40||

brahmakanyAniveshe cha sarvabhUtamanohare |
ashvamedhasahasrasya phalaM prApnotyanuttamam || 41||

rUpavatyashcha taM kanyA ramayanti sadA naram |
nIlotpalanibhairvarNai raktotpalanibhaistathA || 42||

vimAnaM maNDalAvartamAvartagahanAvRRitam |
sAgarormipratIkAshaM sAdhayedyAnamuttamam || 43||

vichitramaNimAlAbhirnAditaM sha~NkhapuShkaraiH |
sphATikairvajrasAraishcha stambhaiH sukRRitavedikam || 44||

Arohati mahadyAnaM ha.nsasArasavAhanam || 44||

ekAdashe tu divase yaH prApte prAshate haviH |
sadA dvAdashamAsAnvai juhvAno jAtavedasam || 45||

parastriyo nAbhilaShedvAchAtha manasApi vA |
anRRitaM cha na bhASheta mAtApitroH kRRite.api vA || 46||

abhigachChenmahAdevaM vimAnasthaM mahAbalam |
svayambhuvaM cha pashyeta vimAnaM samupasthitam || 47||

kumAryaH kA~nchanAbhAsA rUpavatyo nayanti tam |
rudrANAM tamadhIvAsaM divi divyaM manoharam || 48||

varShANyaparimeyAni yugAntamapi chAvaset |
koTIshatasahasraM cha dasha koTishatAni cha || 49||

rudraM nityaM praNamate devadAnavasaMmatam |
sa tasmai darshanaM prApto divase divase bhavet || 50||

divase dvAdashe yastu prApte vai prAshate haviH |
sadA dvAdashamAsAnvai sarvamedhaphalaM labhet || 51||

AdityairdvAdashaistasya vimAnaM sa.nvidhIyate |
maNimuktApravAlaishcha mahArhairupashobhitam || 52||

ha.nsamAlAparikShiptaM nAgavIthIsamAkulam |
mayUraishchakravAkaishcha kUjadbhirupashobhitam || 53||

aTTairmahadbhiH sa.nyuktaM brahmaloke pratiShThitam |
nityamAvasate rAjannaranArIsamAvRRitam || 54||

RRiShirevaM mahAbhAgastva~NgirAH prAha dharmavit || 54||

trayodashe tu divase yaH prApte prAshate haviH |
sadA dvAdasha mAsAnvai devasatraphalaM labhet || 55||

raktapadmodayaM nAma vimAnaM sAdhayennaraH |
jAtarUpaprayuktaM cha ratnasa~nchayabhUShitam || 56||

devakanyAbhirAkIrNaM divyAbharaNabhUShitam |
puNyagandhodayaM divyaM vAyavyairupashobhitam || 57||

tatra sha~NkupatAkaM cha yugAntaM kalpameva cha |
ayutAyutaM tathA padmaM samudraM cha tathA vaset || 58||

gItagandharvaghoShaishcha bherIpaNavanisvanaiH |
sadA pramuditastAbhirdevakanyAbhirIDyate || 59||

chaturdashe tu divase yaH pUrNe prAshate haviH |
sadA dvAdasha mAsAnvai mahAmedhaphalaM labhet || 60||

anirdeshyavayorUpA devakanyAH svala~NkRRitAH |
mRRiShTataptA~NgadadharA vimAnairanuyAnti tam || 61||

kalaha.nsavinirghoShairnUpurANAM cha nisvanaiH |
kA~nchInAM cha samutkarShaistatra tatra vibodhyate || 62||

devakanyAnivAse cha tasminvasati mAnavaH |
jAhnavIvAlukAkIrNe pUrNaM sa.nvatsaraM naraH || 63||

yastu pakShe gate bhu~Nkte ekabhaktaM jitendriyaH |
sadA dAdasha mAsA.nstu juhvAno jAtavedasam || 64||

rAjasUyasahasrasya phalaM prApnotyanuttamam || 64||

yAnamArohate nityaM ha.nsabarhiNasevitam |
maNimaNDalakaishchitraM jAtarUpasamAvRRitam || 65||

divyAbharaNashobhAbhirvarastrIbhirala~NkRRitam |
ekastambhaM chaturdvAraM saptabhaumaM suma~Ngalam || 66||

vaijayantIsahasraishcha shobhitaM gItanisvanaiH || 66||

divyaM divyaguNopetaM vimAnamadhirohati |
maNimuktApravAlaishcha bhUShitaM vaidyutaprabham || 67||

vasedyugasahasraM cha khaDgaku~njaravAhanaH || 67||

ShoDashe divase yastu samprApte prAshate haviH |
sadA dvAdasha mAsAnvai somayaj~naphalaM labhet || 68||

somakanyAnivAseShu so.adhyAvasati nityadA |
saumyagandhAnuliptashcha kAmachAragatirbhavet || 69||

sudarshanAbhirnArIbhirmadhurAbhistathaiva cha |
archyate vai vimAnasthaH kAmabhogaishcha sevyate || 70||

phalaM padmashataprakhyaM mahAkalpaM dashAdhikam |
AvartanAni chatvAri sAgare yAtyasau naraH || 71||

divase saptadashame yaH prApte prAshate haviH |
sadA dvAdasha mAsAnvai juhvAno jAtavedasam || 72||

sthAnaM vAruNamaindraM cha raudraM chaivAdhigachChati |
mArutaushanase chaiva brahmalokaM cha gachChati || 73||

tatra daivatakanyAbhirAsanenopacharyate |
bhUrbhuvaM chApi devarShiM vishvarUpamavekShate || 74||

tatra devAdhidevasya kumAryo ramayanti tam |
dvAtri.nshadrUpadhAriNyo madhurAH samala~NkRRitAH || 75||

chandrAdityAvubhau yAvadgagane charataH prabho |
tAvachcharatyasau vIraH sudhAmRRitarasAshanaH || 76||

aShTAdashe tu divase prAshnIyAdekabhojanam |
sadA dvAdasha mAsAnvai sapta lokAnsa pashyati || 77||

rathaiH sanandighoShaishcha pRRiShThataH so.anugamyate |
devakanyAdhirUDhaistu bhrAjamAnaiH svala~NkRRitaiH || 78||

vyAghrasiMhaprayuktaM cha meghasvananinAditam |
vimAnamuttamaM divyaM susukhI hyadhirohati || 79||

tatra kalpasahasraM sa kAntAbhiH saha modate |
sudhArasaM cha bhu~njIta amRRitopamamuttamam || 80||

ekonavi.nshe divase yo bhu~Nkte ekabhojanam |
sadA dvAdasha mAsAnvai sapta lokAnsa pashyati || 81||

uttamaM labhate sthAnamapsarogaNasevitam |
gandharvairupagItaM cha vimAnaM sUryavarchasam || 82||

tatrAmaravarastrIbhirmodate vigatajvaraH |
divyAmbaradharaH shrImAnayutAnAM shataM samAH || 83||

pUrNe.atha divase vi.nshe yo bhu~Nkte hyekabhojanam |
sadA dvAdasha mAsA.nstu satyavAdI dhRRitavrataH || 84||

amA.nsAshI brahmachArI sarvabhUtahite rataH |
sa lokAnvipulAndivyAnAdityAnAmupAshnute || 85||

gandharvairapsarobhishcha divyamAlyAnulepanaiH |
vimAnaiH kA~nchanairdivyaiH pRRiShThatashchAnugamyate || 86||

ekavi.nshe tu divase yo bhu~Nkte hyekabhojanam |
sadA dvAdasha mAsAnvai juhvAno jAtavedasam || 87||

lokamaushanasaM divyaM shakralokaM cha gachChati |
ashvinormarutAM chaiva sukheShvabhirataH sadA || 88||

anabhij~nashcha duHkhAnAM vimAnavaramAsthitaH |
sevyamAno varastrIbhiH krIDatyamaravatprabhuH || 89||

dvAvi.nshe divase prApte yo bhu~Nkte hyekabhojanam |
sadA dvAdasha mAsAnvai juhvAno jAtavedasam || 90||

dhRRitimAnahi.nsAnirataH satyavAganasUyakaH |
lokAnvasUnAmApnoti divAkarasamaprabhaH || 91||

kAmachArI sudhAhAro vimAnavaramAsthitaH |
ramate devakanyAbhirdivyAbharaNabhUShitaH || 92||

trayovi.nshe tu divase prAshedyastvekabhojanam |
sadA dvAdasha mAsA.nstu mitAhAro jitendriyaH || 93||

vAyorushanasashchaiva rudralokaM cha gachChati |
kAmachArI kAmagamaH pUjyamAno.apsarogaNaiH || 94||

anekaguNaparyantaM vimAnavaramAsthitaH |
ramate devakanyAbhirdivyAbharaNabhUShitaH || 95||

chaturvi.nshe tu divase yaH prAshedekabhojanam |
sadA dvAdasha mAsAnvai juhvAno jAtavedasam || 96||

AdityAnAmadhIvAse modamAno vasechchiram |
divyamAlyAmbaradharo divyagandhAnulepanaH || 97||

vimAne kA~nchane divye ha.nsayukte manorame |
ramate devakanyAnAM sahasrairayutaistathA || 98||

pa~nchavi.nshe tu divase yaH prAshedekabhojanam |
sadA dvAdasha mAsA.nstu puShkalaM yAnamAruhet || 99||

siMhavyAghraprayuktaishcha meghasvananinAditaiH |
rathaiH sanandighoShaishcha pRRiShThataH so.anugamyate || 100||

devakanyAsamArUDhai rAjatairvimalaiH shubhaiH |
vimAnamuttamaM divyamAsthAya sumanoharam || 101||

tatra kalpasahasraM vai vasate strIshatAvRRite |
sudhArasaM chopajIvannamRRitopamamuttamam || 102||

ShaDvi.nshe divase yastu prAshnIyAdekabhojanam |
sadA dvAdasha mAsA.nstu niyato niyatAshanaH || 103||

jitendriyo vItarAgo juhvAno jAtavedasam |
sa prApnoti mahAbhAgaH pUjyamAno.apsarogaNaiH || 104||

saptAnAM marutAM lokAnvasUnAM chApi so.ashnute |
vimAne sphATike divye sarvaratnairala~NkRRite || 105||

gandharvairapsarobhishcha pUjyamAnaH pramodate |
dve yugAnAM sahasre tu divye divyena tejasA || 106||

saptavi.nshe tu divase yaH prAshedekabhojanam |
sadA dvAdasha mAsA.nstu juhvAno jAtavedasam || 107||

phalaM prApnoti vipulaM devaloke cha pUjyate |
amRRitAshI vasa.nstatra sa vitRRiptaH pramodate || 108||

devarShicharitaM rAjanrAjarShibhiradhiShThitam |
adhyAvasati divyAtmA vimAnavaramAsthitaH || 109||

strIbhirmanobhirAmAbhI ramamANo madotkaTaH |
yugakalpasahasrANi trINyAvasati vai sukham || 110||

yo.aShTAvi.nshe tu divase prAshnIyAdekabhojanam |
sadA dvAdasha mAsA.nstu jitAtmA vijitendriyaH || 111||

phalaM devarShicharitaM vipulaM samupAshnute |
bhogavA.nstejasA bhAti sahasrA.nshurivAmalaH || 112||

sukumAryashcha nAryastaM ramamANAH suvarchasaH |
pInastanorujaghanA divyAbharaNabhUShitAH || 113||

ramayanti manaH kAntA vimAne sUryasaMnibhe |
sarvakAmagame divye kalpAyutashataM samAH || 114||

ekonatri.nshe divase yaH prAshedekabhojanam |
sadA dvAdasha mAsAnvai satyavrataparAyaNaH || 115||

tasya lokAH shubhA divyA devarAjarShipUjitAH |
vimAnaM chandrashubhrAbhaM divyaM samadhigachChati || 116||

jAtarUpamayaM yuktaM sarvaratnavibhUShitam |
apsarogaNasampUrNaM gandharvairabhinAditam || 117||

tatra chainaM shubhA nAryo divyAbharaNabhUShitAH |
manobhirAmA madhurA ramayanti madotkaTAH || 118||

bhogavA.nstejasA yukto vaishvAnarasamaprabhaH |
divyo divyena vapuShA bhrAjamAna ivAmaraH || 119||

vasUnAM marutAM chaiva sAdhyAnAmashvinostathA |
rudrANAM cha tathA lokAnbrahmalokaM cha gachChati || 120||

yastu mAse gate bhu~Nkte ekabhaktaM shamAtmakaH |
sadA dvAdasha mAsAnvai brahmalokamavApnuyAt || 121||

sudhArasakRRitAhAraH shrImAnsarvamanoharaH |
tejasA vapuShA lakShmyA bhrAjate rashmivAniva || 122||

divyamAlyAmbaradharo divyagandhAnulepanaH |
sukheShvabhirato yogI duHkhAnAmavijAnakaH || 123||

svayamprabhAbhirnArIbhirvimAnastho mahIyate |
rudradevarShikanyAbhiH satataM chAbhipUjyate || 124||

nAnAvidhasurUpAbhirnAnArAgAbhireva cha |
nAnAmadhurabhAShAbhirnAnAratibhireva cha || 125||

vimAne nagarAkAre sUryavatsUryasaMnibhe |
pRRiShThataH somasa~NkAshe udakchaivAbhrasaMnibhe || 126||

dakShiNAyAM tu raktAbhe adhastAnnIlamaNDale |
UrdhvaM chitrAbhisa~NkAshe naiko vasati pUjitaH || 127||

yAvadvarShasahasraM tu jambUdvIpe pravarShati |
tAvatsa.nvatsarAH proktA brahmalokasya dhImataH || 128||

vipruShashchaiva yAvantyo nipatanti nabhastalAt |
varShAsu varShatastAvannivasatyamaraprabhaH || 129||

mAsopavAsI varShaistu dashabhiH svargamuttamam |
maharShitvamathAsAdya sasharIragatirbhavet || 130||

munirdAnto jitakrodho jitashishnodaraH sadA |
juhvannagnI.nshcha niyataH sandhyopAsanasevitA || 131||

bahubhirniyamairevaM mAsAnashnAti yo naraH |
abhrAvakAshashIlashcha tasya vAso niruchyate || 132||

divaM gatvA sharIreNa svena rAjanyathAmaraH |
svargaM puNyaM yathAkAmamupabhu~Nkte yathAvidhi || 133||

eSha te bharatashreShTha yaj~nAnAM vidhiruttamaH |
vyAkhyAto hyAnupUrvyeNa upavAsaphalAtmakaH || 134||

daridrairmanujaiH pArtha prApyaM yaj~naphalaM yathA |
upavAsamimaM kRRitvA gachChechcha paramAM gatim || 135||

devadvijAtipUjAyAM rato bharatasattama || 135||

upavAsavidhistveSha vistareNa prakIrtitaH |
niyateShvapramatteShu shauchavatsu mahAtmasu || 136||

dambhadrohanivRRitteShu kRRitabuddhiShu bhArata |
achaleShvaprakampeShu mA te bhUdatra sa.nshayaH || 137||

\hrule

\medskip
              shauchAnupRRichChA
                  111
\medskip

yudhiShThira uvAcha||

yadvaraM sarvatIrthAnAM tadbravIhi pitAmaha |
yatra vai paramaM shauchaM tanme vyAkhyAtumarhasi || 1||

bhIShma uvAcha||

sarvANi khalu tIrthAni guNavanti manIShiNAm |
yattu tIrthaM cha shauchaM cha tanme shRRiNu samAhitaH || 2||

agAdhe vimale shuddhe satyatoye dhRRitihrade |
snAtavyaM mAnase tIrthe sattvamAlambya shAshvatam || 3||

tIrthashauchamanarthitvamArdavaM satyamArjavam |
ahi.nsA sarvabhUtAnAmAnRRisha.nsyaM damaH shamaH || 4||

nirmamA niraha~NkArA nirdva.ndvA niShparigrahAH |
shuchayastIrthabhUtAste ye bhaikShamupabhu~njate || 5||

tattvavittvanahambuddhistIrthaM paramamuchyate |
shauchalakShaNametatte sarvatraivAnvavekShaNam || 6||

rajastamaH sattvamatho yeShAM nirdhautamAtmanaH |
shauchAshauche na te saktAH svakAryaparimArgiNaH || 7||

sarvatyAgeShvabhiratAH sarvaj~nAH sarvadarshinaH |
shauchena vRRittashauchArthAste tIrthAH shuchayashcha te || 8||

nodakaklinnagAtrastu snAta ityabhidhIyate |
sa snAto yo damasnAtaH sabAhyAbhyantaraH shuchiH || 9||

atIteShvanapekShA ye prApteShvartheShu nirmamAH |
shauchameva paraM teShAM yeShAM notpadyate spRRihA || 10||

praj~nAnaM shauchameveha sharIrasya visheShataH |
tathA niShki~nchanatvaM cha manasashcha prasannatA || 11||

vRRittashauchaM manaHshauchaM tIrthashauchaM paraM hitam |
j~nAnotpannaM cha yachChauchaM tachChauchaM paramaM matam || 12||

manasAtha pradIpena brahmaj~nAnabalena cha |
snAtA ye mAnase tIrthe tajj~nAH kShetraj~nadarshinaH || 13||

samAropitashauchastu nityaM bhAvasamanvitaH |
kevalaM guNasampannaH shuchireva naraH sadA || 14||

sharIrasthAni tIrthAni proktAnyetAni bhArata |
pRRithivyAM yAni tIrthAni puNyAni shRRiNu tAnyapi || 15||

yathA sharIrasyoddeshAH shuchayaH parinirmitAH |
tathA pRRithivyA bhAgAshcha puNyAni salilAni cha || 16||

prArthanAchchaiva tIrthasya snAnAchcha pitRRitarpaNAt |
dhunanti pApaM tIrtheShu pUtA yAnti divaM sukham || 17||

parigrahAchcha sAdhUnAM pRRithivyAshchaiva tejasA |
atIva puNyAste bhAgAH salilasya cha tejasA || 18||

manasashcha pRRithivyAshcha puNyatIrthAstathApare |
ubhayoreva yaH snAtaH sa siddhiM shIghramApnuyAt || 19||

yathA balaM kriyAhInaM kriyA vA balavarjitA |
neha sAdhayate kAryaM samAyuktastu sidhyati || 20||

evaM sharIrashauchena tIrthashauchena chAnvitaH |
tataH siddhimavApnoti dvividhaM shauchamuttamam || 21||

\hrule

\medskip
              sa.nsArachakram.h
                  112
\medskip

yudhiShThira uvAcha||

pitAmaha mahAbAho sarvashAstravishArada |
shrotumichChAmi martyAnAM sa.nsAravidhimuttamam || 1||

kena vRRittena rAjendra vartamAnA narA yudhi |
prApnuvantyuttamaM svargaM kathaM cha narakaM nRRipa || 2||

mRRitaM sharIramutsRRijya kAShThaloShTasamaM janAH |
prayAntyamuM lokamitaH ko vai tAnanugachChati || 3||

bhIShma uvAcha||

asAvAyAti bhagavAnbRRihaspatirudAradhIH |
pRRichChainaM sumahAbhAgametadguhyaM sanAtanam || 4||

naitadanyena shakyaM hi vaktuM kenachidadya vai |
vaktA bRRihaspatisamo na hyanyo vidyate kvachit || 5||

vaishampAyana uvAcha||

tayoH sa.nvadatorevaM pArthagA~NgeyayostadA |
AjagAma vishuddhAtmA bhagavAnsa bRRihaspatiH || 6||

tato rAjA samutthAya dhRRitarAShTrapurogamaH |
pUjAmanupamAM chakre sarve te cha sabhAsadaH || 7||

tato dharmasuto rAjA bhagavantaM bRRihaspatim |
upagamya yathAnyAyaM prashnaM paprachCha suvrataH || 8||

yudhiShThira uvAcha||

bhagavansarvadharmaj~na sarvashAstravishArada |
martyasya kaH sahAyo vai pitA mAtA suto guruH || 9||

mRRitaM sharIramutsRRijya kAShThaloShTasamaM janAH |
gachChantyamutralokaM vai ka enamanugachChati || 10||

bRRihaspatiruvAcha||

ekaH prasUto rAjendra jantureko vinashyati |
ekastarati durgANi gachChatyekashcha durgatim || 11||

asahAyaH pitA mAtA tathA bhrAtA suto guruH |
j~nAtisambandhivargashcha mitravargastathaiva cha || 12||

mRRitaM sharIramutsRRijya kAShThaloShTasamaM janAH |
muhUrtamupatiShThanti tato yAnti parA~NmukhAH || 13||

taistachCharIramutsRRiShTaM dharma eko.anugachChati || 13||

tasmAddharmaH sahAyArthe sevitavyaH sadA nRRibhiH |
prANI dharmasamAyukto gachChate svargatiM parAm || 14||

tathaivAdharmasa.nyukto narakAyopapadyate || 14||

tasmAnnyAyAgatairarthairdharmaM seveta paNDitaH |
dharma eko manuShyANAM sahAyaH pAralaukikaH || 15||

lobhAnmohAdanukroshAdbhayAdvApyabahushrutaH |
naraH karotyakAryANi parArthe lobhamohitaH || 16||

dharmashchArthashcha kAmashcha tritayaM jIvite phalam |
etattrayamavAptavyamadharmaparivarjitam || 17||

yudhiShThira uvAcha||

shrutaM bhagavato vAkyaM dharmayuktaM paraM hitam |
sharIravichayaM j~nAtuM buddhistu mama jAyate || 18||

mRRitaM sharIrarahitaM sUkShmamavyaktatAM gatam |
achakShurviShayaM prAptaM kathaM dharmo.anugachChati || 19||

bRRihaspatiruvAcha||

pRRithivI vAyurAkAshamApo jyotishcha pa~nchamam |
buddhirAtmA cha sahitA dharmaM pashyanti nityadA || 20||

prANinAmiha sarveShAM sAkShibhUtAni chAnisham |
etaishcha sa ha dharmo.api taM jIvamanugachChati || 21||

tvagasthimA.nsaM shukraM cha shoNitaM cha mahAmate |
sharIraM varjayantyete jIvitena vivarjitam || 22||

tato dharmasamAyuktaH sa jIvaH sukhamedhate |
iha loke pare chaiva kiM bhUyaH kathayAmi te || 23||

yudhiShThira uvAcha||

anudarshitaM bhagavatA yathA dharmo.anugachChati |
etattu j~nAtumichChAmi kathaM retaH pravartate || 24||

bRRihaspatiruvAcha||

annamashnanti ye devAH sharIrasthA nareshvara |
pRRithivI vAyurAkAshamApo jyotirmanastathA || 25||

tatastRRipteShu rAjendra teShu bhUteShu pa~nchasu |
manaHShaShTheShu shuddhAtmanretaH sampadyate mahat || 26||

tato garbhaH sambhavati strIpu.nsoH pArtha sa~Ngame |
etatte sarvamAkhyAtaM kiM bhUyaH shrotumichChasi || 27||

yudhiShThira uvAcha||

AkhyAtametadbhavatA garbhaH sa~njAyate yathA |
yathA jAtastu puruShaH prapadyati taduchyatAm || 28||

bRRihaspatiruvAcha||

AsannamAtraH satataM tairbhUtairabhibhUyate |
vipramuktashcha tairbhUtaiH punaryAtyaparAM gatim || 29||

sa tu bhUtasamAyuktaH prApnute jIva eva ha || 29||

tato.asya karma pashyanti shubhaM vA yadi vAshubham |
devatAH pa~nchabhUtasthAH kiM bhUyaH shrotumichChasi || 30||

yudhiShThira uvAcha||

tvagasthimA.nsamutsRRijya taishcha bhUtairvivarjitaH |
jIvaH sa bhagavankvasthaH sukhaduHkhe samashnute || 31||

bRRihaspatiruvAcha||

jIvo dharmasamAyuktaH shIghraM retastvamAgataH |
strINAM puShpaM samAsAdya sUte kAlena bhArata || 32||

yamasya puruShaiH kleshaM yamasya puruShairvadham |
duHkhaM sa.nsArachakraM cha naraH kleshaM cha vindati || 33||

ihaloke cha sa prANI janmaprabhRRiti pArthiva |
svakRRitaM karma vai bhu~Nkte dharmasya phalamAshritaH || 34||

yadi dharmaM yathAshakti janmaprabhRRiti sevate |
tataH sa puruSho bhUtvA sevate nityadA sukham || 35||

athAntarA tu dharmasya adharmamupasevate |
sukhasyAnantaraM duHkhaM sa jIvo.apyadhigachChati || 36||

adharmeNa samAyukto yamasya viShayaM gataH |
mahadduHkhaM samAsAdya tiryagyonau prajAyate || 37||

karmaNA yena yeneha yasyAM yonau prajAyate |
jIvo mohasamAyuktastanme nigadataH shRRiNu || 38||

yadetaduchyate shAstre setihAse sachChandasi |
yamasya viShayaM ghoraM martyo lokaH prapadyate || 39||

adhItya chaturo vedAndvijo mohasamanvitaH |
patitAtpratigRRihyAtha kharayonau prajAyate || 40||

kharo jIvati varShANi dasha pa~ncha cha bhArata |
kharo mRRito balIvardaH sapta varShANi jIvati || 41||

balIvardo mRRitashchApi jAyate brahmarAkShasaH |
brahmarakShastu trInmAsA.nstato jAyati brAhmaNaH || 42||

patitaM yAjayitvA tu kRRimiyonau prajAyate |
tatra jIvati varShANi dasha pa~ncha cha bhArata || 43||

kRRimibhAvAtpramuktastu tato jAyati gardabhaH |
gardabhaH pa~ncha varShANi pa~ncha varShANi sUkaraH || 44||

shvA varShamekaM bhavati tato jAyati mAnavaH || 44||

upAdhyAyasya yaH pApaM shiShyaH kuryAdabuddhimAn |
sa jIva iha sa.nsArA.nstrInApnoti na sa.nshayaH || 45||

prAkShvA bhavati rAjendra tataH kravyAttataH kharaH |
tataH pretaH parikliShTaH pashchAjjAyati brAhmaNaH || 46||

manasApi gurorbhAryAM yaH shiShyo yAti pApakRRit |
so.adhamAnyAti sa.nsArAnadharmeNeha chetasA || 47||

shvayonau tu sa sambhUtastrINi varShANi jIvati |
tatrApi nidhanaM prAptaH kRRimiyonau prajAyate || 48||

kRRimibhAvamanuprApto varShamekaM sa jIvati |
tatastu nidhanaM prApya brahmayonau prajAyate || 49||

yadi putrasamaM shiShyaM gururhanyAdakAraNe |
AtmanaH kAmakAreNa so.api ha.nsaH prajAyate || 50||

pitaraM mAtaraM vApi yastu putro.avamanyate |
so.api rAjanmRRito jantuH pUrvaM jAyati gardabhaH || 51||

kharo jIvati mAsA.nstu dasha shvA cha chaturdasha |
biDAlaH sapta mAsA.nstu tato jAyati mAnavaH || 52||

mAtApitaramAkrushya sArikaH samprajAyate |
tADayitvA tu tAveva jAyate kachChapo nRRipa || 53||

kachChapo dasha varShANi trINi varShANi shalyakaH |
vyAlo bhUtvA tu ShaNmAsA.nstato jAyati mAnuShaH || 54||

bhartRRipiNDamupAshnanyo rAjadviShTAni sevate |
so.api mohasamApanno mRRito jAyati vAnaraH || 55||

vAnaro dasha varShANi trINi varShANi mUShakaH |
shvA bhUtvA chAtha ShaNmAsA.nstato jAyati mAnuShaH || 56||

nyAsApahartA tu naro yamasya viShayaM gataH |
sa.nsArANAM shataM gatvA kRRimiyonau prajAyate || 57||

tatra jIvati varShANi dasha pa~ncha cha bhArata |
duShkRRitasya kShayaM gatvA tato jAyati mAnuShaH || 58||

asUyako narashchApi mRRito jAyati shAr~NgakaH |
vishvAsahartA tu naro mIno jAyati durmatiH || 59||

bhUtvA mIno.aShTa varShANi mRRigo jAyati bhArata |
mRRigastu chaturo mAsA.nstatashChAgaH prajAyate || 60||

ChAgastu nidhanaM prApya pUrNe sa.nvatsare tataH |
kITaH sa~njAyate jantustato jAyati mAnuShaH || 61||

dhAnyAnyavA.nstilAnmAShAnkulatthAnsarShapA.nshchaNAn |
kalAyAnatha mudgA.nshcha godhUmAnatasIstathA || 62||

sasyasyAnyasya hartA cha mohAjjanturachetanaH |
sa jAyate mahArAja mUShako nirapatrapaH || 63||

tataH pretya mahArAja punarjAyati sUkaraH |
sUkaro jAtamAtrastu rogeNa mriyate nRRipa || 64||

shvA tato jAyate mUDhaH karmaNA tena pArthiva |
shvA bhUtvA pa~ncha varShANi tato jAyati mAnuShaH || 65||

paradArAbhimarshaM tu kRRitvA jAyati vai vRRikaH |
shvA sRRigAlastato gRRidhro vyAlaH ka~Nko bakastathA || 66||

bhrAturbhAryAM tu durbuddhiryo dharShayati mohitaH |
pu.nskokilatvamApnoti so.api sa.nvatsaraM nRRipa || 67||

sakhibhAryAM gurorbhAryAM rAjabhAryAM tathaiva cha |
pradharShayitvA kAmAdyo mRRito jAyati sUkaraH || 68||

sUkaraH pa~ncha varShANi pa~ncha varShANi shvAvidhaH |
pipIlakastu ShaNmAsAnkITaH syAnmAsameva cha || 69||

etAnAsAdya sa.nsArAnkRRimiyonau prajAyate || 69||

tatra jIvati mAsA.nstu kRRimiyonau trayodasha |
tato.adharmakShayaM kRRitvA punarjAyati mAnuShaH || 70||

upasthite vivAhe tu dAne yaj~ne.api vAbhibho |
mohAtkaroti yo vighnaM sa mRRito jAyate kRRimiH || 71||

kRRimirjIvati varShANi dasha pa~ncha cha bhArata |
adharmasya kShayaM kRRitvA tato jAyati mAnuShaH || 72||

pUrvaM dattvA tu yaH kanyAM dvitIye samprayachChati |
so.api rAjanmRRito jantuH kRRimiyonau prajAyate || 73||

tatra jIvati varShANi trayodasha yudhiShThira |
adharmasa~NkShaye yuktastato jAyati mAnuShaH || 74||

devakAryamupAkRRitya pitRRikAryamathApi cha |
anirvApya samashnanvai tato jAyati vAyasaH || 75||

vAyaso dasha varShANi tato jAyati kukkuTaH |
jAyate lavakashchApi mAsaM tasmAttu mAnuShaH || 76||

jyeShThaM pitRRisamaM chApi bhrAtaraM yo.avamanyate |
so.api mRRityumupAgamya krau~nchayonau prajAyate || 77||

krau~ncho jIvati mAsA.nstu dasha dvau sapta pa~ncha cha |
tato nidhanamApanno mAnuShatvamupAshnute || 78||

vRRiShalo brAhmaNIM gatvA kRRimiyonau prajAyate |
tatrApatyaM samutpAdya tato jAyati mUShakaH || 79||

kRRitaghnastu mRRito rAjanyamasya viShayaM gataH |
yamasya viShaye kruddhairvadhaM prApnoti dAruNam || 80||

paTTisaM mudgaraM shUlamagnikumbhaM cha dAruNam |
asipatravanaM ghoraM vAlukAM kUTashAlmalIm || 81||

etAshchAnyAshcha bahvIH sa yamasya viShayaM gataH |
yAtanAH prApya tatrogrAstato vadhyati bhArata || 82||

sa.nsArachakramAsAdya kRRimiyonau prajAyate |
kRRimirbhavati varShANi dasha pa~ncha cha bhArata || 83||

tato garbhaM samAsAdya tatraiva mriyate shishuH || 83||

tato garbhashatairjanturbahubhiH samprajAyate |
sa.nsArA.nshcha bahUngatvA tatastiryakprajAyate || 84||

mRRito duHkhamanuprApya bahuvarShagaNAniha |
apunarbhAvasa.nyuktastataH kUrmaH prajAyate || 85||

ashastraM puruShaM hatvA sashastraH puruShAdhamaH |
arthArthI yadi vA vairI sa mRRito jAyate kharaH || 86||

kharo jIvati varShe dve tataH shastreNa vadhyate |
sa mRRito mRRigayonau tu nityodvigno.abhijAyate || 87||

mRRigo vadhyati shastreNa gate sa.nvatsare tu saH |
hato mRRigastato mInaH so.api jAlena badhyate || 88||

mAse chaturthe samprApte shvApadaH samprajAyate |
shvApado dasha varShANi dvIpI varShANi pa~ncha cha || 89||

tatastu nidhanaM prAptaH kAlaparyAyachoditaH |
adharmasya kShayaM kRRitvA tato jAyati mAnuShaH || 90||

striyaM hatvA tu durbuddhiryamasya viShayaM gataH |
bahUnkleshAnsamAsAdya sa.nsArA.nshchaiva vi.nshatim || 91||

tataH pashchAnmahArAja kRRimiyonau prajAyate |
kRRimirvi.nshativarShANi bhUtvA jAyati mAnuShaH || 92||

bhojanaM chorayitvA tu makShikA jAyate naraH |
makShikAsa~Nghavashago bahUnmAsAnbhavatyuta || 93||

tataH pApakShayaM kRRitvA mAnuShatvamavApnute || 93||

vAdyaM hRRitvA tu puruSho mashakaH samprajAyate |
tathA piNyAkasaMmishramashanaM chorayennaraH || 94||

sa jAyate babhrusamo dAruNo mUShako naraH || 94||

lavaNaM chorayitvA tu chIrIvAkaH prajAyate |
dadhi hRRitvA bakashchApi plavo matsyAnasa.nskRRitAn || 95||

chorayitvA payashchApi balAkA samprajAyate |
yastu chorayate tailaM tailapAyI prajAyate || 96||

chorayitvA tu durbuddhirmadhu da.nshaH prajAyate || 96||

ayo hRRitvA tu durbuddhirvAyaso jAyate naraH |
pAyasaM chorayitvA tu tittiritvamavApnute || 97||

hRRitvA paiShTamapUpaM cha kumbholUkaH prajAyate |
phalaM vA mUlakaM hRRitvA apUpaM vA pipIlikaH || 98||

kA.nsyaM hRRitvA tu durbuddhirhArIto jAyate naraH |
rAjataM bhAjanaM hRRitvA kapotaH samprajAyate || 99||

hRRitvA tu kA~nchanaM bhANDaM kRRimiyonau prajAyate |
krau~nchaH kArpAsikaM hRRitvA mRRito jAyati mAnavaH || 100||

chorayitvA naraH paTTaM tvAvikaM vApi bhArata |
kShaumaM cha vastramAdAya shasho jantuH prajAyate || 101||

varNAnhRRitvA tu puruSho mRRito jAyati barhiNaH |
hRRitvA raktAni vastrANi jAyate jIvajIvakaH || 102||

varNakAdI.nstathA gandhA.nshchorayitvA tu mAnavaH |
ChuchChundaritvamApnoti rAja.NllobhaparAyaNaH || 103||

vishvAsena tu nikShiptaM yo nihnavati mAnavaH |
sa gatAsurnarastAdRRi~Nmatsyayonau prajAyate || 104||

matsyayonimanuprApya mRRito jAyati mAnuShaH |
mAnuShatvamanuprApya kShINAyurupapadyate || 105||

pApAni tu naraH kRRitvA tiryagjAyati bhArata |
na chAtmanaH pramANaM te dharmaM jAnanti ki~nchana || 106||

ye pApAni narAH kRRitvA nirasyanti vrataiH sadA |
sukhaduHkhasamAyuktA vyAdhitAste bhavantyuta || 107||

asa.nvAsAH prajAyante mlechChAshchApi na sa.nshayaH |
narAH pApasamAchArA lobhamohasamanvitAH || 108||

varjayanti cha pApAni janmaprabhRRiti ye narAH |
arogA rUpavantaste dhaninashcha bhavantyuta || 109||

striyo.apyetena kalpena kRRitvA pApamavApnuyuH |
eteShAmeva jantUnAM patnItvamupayAnti tAH || 110||

parasvaharaNe doShAH sarva eva prakIrtitAH |
etadvai leshamAtreNa kathitaM te mayAnagha || 111||

aparasminkathAyoge bhUyaH shroShyasi bhArata || 111||

etanmayA mahArAja brahmaNo vadataH purA |
surarShINAM shrutaM madhye pRRiShTashchApi yathAtatham || 112||

mayApi tava kArtsnyena yathAvadanuvarNitam |
etachChrutvA mahArAja dharme kuru manaH sadA || 113||

\hrule

\medskip
                  113
\medskip

yudhiShThira uvAcha||

adharmasya gatirbrahmankathitA me tvayAnagha |
dharmasya tu gatiM shrotumichChAmi vadatAM vara || 1||

kRRitvA karmANi pApAni kathaM yAnti shubhAM gatim || 1||

bRRihaspatiruvAcha||

kRRitvA pApAni karmANi adharmavashamAgataH |
manasA viparItena nirayaM pratipadyate || 2||

mohAdadharmaM yaH kRRitvA punaH samanutapyate |
manaHsamAdhisa.nyukto na sa seveta duShkRRitam || 3||

yathA yathA naraH samyagadharmamanubhAShate |
samAhitena manasA vimuchyati tathA tathA || 4||

bhuja~Nga iva nirmokAtpUrvabhuktAjjarAnvitAt || 4||

adattvApi pradAnAni vividhAni samAhitaH |
manaHsamAdhisa.nyuktaH sugatiM pratipadyate || 5||

pradAnAni tu vakShyAmi yAni dattvA yudhiShThira |
naraH kRRitvApyakAryANi tadA dharmeNa yujyate || 6||

sarveShAmeva dAnAnAmannaM shreShThamudAhRRitam |
pUrvamannaM pradAtavyamRRijunA dharmamichChatA || 7||

prANA hyannaM manuShyANAM tasmAjjantushcha jAyate |
anne pratiShThitA lokAstasmAdannaM prakAshate || 8||

annameva prasha.nsanti devarShipitRRimAnavAH |
annasya hi pradAnena svargamApnoti kaushikaH || 9||

nyAyalabdhaM pradAtavyaM dvijebhyo hyannamuttamam |
svAdhyAyasamupetebhyaH prahRRiShTenAntarAtmanA || 10||

yasya hyannamupAshnanti brAhmaNAnAM shatA dasha |
hRRiShTena manasA dattaM na sa tiryaggatirbhavet || 11||

brAhmaNAnAM sahasrANi dasha bhojya nararShabha |
naro.adharmAtpramuchyeta pApeShvabhirataH sadA || 12||

bhaikSheNAnnaM samAhRRitya vipro vedapuraskRRitaH |
svAdhyAyanirate vipre dattveha sukhamedhate || 13||

ahi.nsanbrAhmaNaM nityaM nyAyena paripAlya cha |
kShatriyastarasA prAptamannaM yo vai prayachChati || 14||

dvijebhyo vedavRRiddhebhyaH prayataH susamAhitaH |
tenApohati dharmAtmA duShkRRitaM karma pANDava || 15||

ShaDbhAgaparishuddhaM cha kRRiSherbhAgamupArjitam |
vaishyo dadaddvijAtibhyaH pApebhyaH parimuchyate || 16||

avApya prANasa.ndehaM kArkashyena samArjitam |
annaM dattvA dvijAtibhyaH shUdraH pApAtpramuchyate || 17||

aurasena balenAnnamarjayitvAvihi.nsakaH |
yaH prayachChati viprebhyo na sa durgANi sevate || 18||

nyAyenAvAptamannaM tu naro lobhavivarjitaH |
dvijebhyo vedavRRiddhebhyo dattvA pApAtpramuchyate || 19||

annamUrjaskaraM loke dattvorjasvI bhavennaraH |
satAM panthAnamAshritya sarvapApAtpramuchyate || 20||

dAnakRRidbhiH kRRitaH panthA yena yAnti manIShiNaH |
te sma prANasya dAtArastebhyo dharmaH sanAtanaH || 21||

sarvAvasthaM manuShyeNa nyAyenAnnamupArjitam |
kAryaM pAtragataM nityamannaM hi paramA gatiH || 22||

annasya hi pradAnena naro durgaM na sevate |
tasmAdannaM pradAtavyamanyAyaparivarjitam || 23||

yatedbrAhmaNapUrvaM hi bhoktumannaM gRRihI sadA |
avandhyaM divasaM kuryAdannadAnena mAnavaH || 24||

bhojayitvA dashashataM naro vedavidAM nRRipa |
nyAyaviddharmaviduShAmitihAsavidAM tathA || 25||

na yAti narakaM ghoraM sa.nsArA.nshcha na sevate |
sarvakAmasamAyuktaH pretya chApyashnute phalam || 26||

evaM sukhasamAyukto ramate vigatajvaraH |
rUpavAnkIrtimA.nshchaiva dhanavA.nshchopapadyate || 27||

etatte sarvamAkhyAtamannadAnaphalaM mahat |
mUlametaddhi dharmANAM pradAnasya cha bhArata || 28||

\hrule

\medskip
                  114
\medskip

yudhiShThira uvAcha||

ahi.nsA vaidikaM karma dhyAnamindriyasa.nyamaH |
tapo.atha gurushushrUShA kiM shreyaH puruShaM prati || 1||

bRRihaspatiruvAcha||

sarvANyetAni dharmasya pRRithagdvArANi sarvashaH |
shRRiNu sa~NkIrtyamAnAni ShaDeva bharatarShabha || 2||

hanta niHshreyasaM jantorahaM vakShyAmyanuttamam |
ahi.nsApAshrayaM dharmaM yaH sAdhayati vai naraH || 3||

trIndoShAnsarvabhUteShu nidhAya puruShaH sadA |
kAmakrodhau cha sa.nyamya tataH siddhimavApnute || 4||

ahi.nsakAni bhUtAni daNDena vinihanti yaH |
AtmanaH sukhamanvichChanna sa pretya sukhI bhavet || 5||

Atmopamashcha bhUteShu yo vai bhavati pUruShaH |
nyastadaNDo jitakrodhaH sa pretya sukhamedhate || 6||

sarvabhUtAtmabhUtasya sarvabhUtAni pashyataH |
devApi mArge muhyanti apadasya padaiShiNaH || 7||

na tatparasya sa.ndadyAtpratikUlaM yadAtmanaH |
eSha sa~NkShepato dharmaH kAmAdanyaH pravartate || 8||

pratyAkhyAne cha dAne cha sukhaduHkhe priyApriye |
Atmaupamyena puruShaH samAdhimadhigachChati || 9||

yathA paraH prakramate.apareShu  tathAparaH prakramate parasmin |
eShaiva te.astUpamA jIvaloke  yathA dharmo naipuNenopadiShTaH || 10||

vaishampAyana uvAcha||

ityuktvA taM suragururdharmarAjaM yudhiShThiram |
divamAchakrame dhImAnpashyatAmeva nastadA || 11||

\hrule

\medskip
              ahi.nsAphalam.h
                  115
\medskip

vaishampAyana uvAcha||

tato yudhiShThiro rAjA sharatalpe pitAmaham |
punareva mahAtejAH paprachCha vadatAM varam || 1||

RRiShayo brAhmaNA devAH prasha.nsanti mahAmate |
ahi.nsAlakShaNaM dharmaM vedaprAmANyadarshanAt || 2||

karmaNA manujaH kurvanhi.nsAM pArthivasattama |
vAchA cha manasA chaiva kathaM duHkhAtpramuchyate || 3||

bhIShma uvAcha||

chaturvidheyaM nirdiShTA ahi.nsA brahmavAdibhiH |
eShaikato.api vibhraShTA na bhavatyarisUdana || 4||

yathA sarvashchatuShpAdastribhiH pAdairna tiShThati |
tathaiveyaM mahIpAla prochyate kAraNaistribhiH || 5||

yathA nAgapade.anyAni padAni padagAminAm |
sarvANyevApidhIyante padajAtAni kau~njare || 6||

evaM lokeShvahi.nsA tu nirdiShTA dharmataH parA || 6||

karmaNA lipyate janturvAchA cha manasaiva cha || 7||
pUrvaM tu manasA tyaktvA tathA vAchAtha karmaNA |
trikAraNaM tu nirdiShTaM shrUyate brahmavAdibhiH || 8||

manovAchi tathAsvAde doShA hyeShu pratiShThitAH |
na bhakShayantyato mA.nsaM tapoyuktA manIShiNaH || 9||

doShA.nstu bhakShaNe rAjanmA.nsasyeha nibodha me |
putramA.nsopamaM jAnankhAdate yo vichetanaH || 10||

mAtApitRRisamAyoge putratvaM jAyate yathA |
rasaM cha prati jihvAyAH praj~nAnaM jAyate tathA || 11||

tathA shAstreShu niyataM rAgo hyAsvAditAdbhavet || 11||

asa.nskRRitAH sa.nskRRitAshcha lavaNAlavaNAstathA |
praj~nAyante yathA bhAvAstathA chittaM nirudhyate || 12||

bherIsha~NkhamRRida~NgAdyA.nstantrIshabdA.nshcha puShkalAn |
niSheviShyanti vai mandA mA.nsabhakShAH kathaM narAH || 13||

achintitamanuddiShTamasa~Nkalpitameva cha |
rasaM gRRiddhyAbhibhUtA vai prasha.nsanti phalArthinaH || 14||

prasha.nsA hyeva mA.nsasya doShakarmaphalAnvitA || 14||

jIvitaM hi parityajya bahavaH sAdhavo janAH |
svamA.nsaiH paramA.nsAni paripAlya divaM gatAH || 15||

evameShA mahArAja chaturbhiH kAraNairvRRitA |
ahi.nsA tava nirdiShTA sarvadharmArthasaMhitA || 16||

\hrule

\medskip
                  116
\medskip

yudhiShThira uvAcha||

ahi.nsA paramo dharma ityuktaM bahushastvayA |
shrAddheShu cha bhavAnAha pitR^InAmiShakA~NkShiNaH || 1||

mA.nsairbahuvidhaiH proktastvayA shrAddhavidhiH purA |
ahatvA cha kuto mA.nsamevametadvirudhyate || 2||

jAto naH sa.nshayo dharme mA.nsasya parivarjane |
doSho bhakShayataH kaH syAtkashchAbhakShayato guNaH || 3||

hatvA bhakShayato vApi pareNopahRRitasya vA |
hanyAdvA yaH parasyArthe krItvA vA bhakShayennaraH || 4||

etadichChAmi tattvena kathyamAnaM tvayAnagha |
nishchayena chikIrShAmi dharmametaM sanAtanam || 5||

kathamAyuravApnoti kathaM bhavati sattvavAn |
kathamavya~NgatAmeti lakShaNyo jAyate katham || 6||

bhIShma uvAcha||

mA.nsasya bhakShaNe rAjanyo.adharmaH kurupu~Ngava |
taM me shRRiNu yathAtattvaM yashchAsya vidhiruttamaH || 7||

rUpamavya~NgatAmAyurbuddhiM sattvaM balaM smRRitim |
prAptukAmairnarairhi.nsA varjitA vai kRRitAtmabhiH || 8||

RRiShINAmatra sa.nvAdo bahushaH kurupu~Ngava |
babhUva teShAM tu mataM yattachChRRiNu yudhiShThira || 9||

yo yajetAshvamedhena mAsi mAsi yatavrataH |
varjayenmadhu mA.nsaM cha samametadyudhiShThira || 10||

saptarShayo vAlakhilyAstathaiva cha marIchipAH |
amA.nsabhakShaNaM rAjanprasha.nsanti manIShiNaH || 11||

na bhakShayati yo mA.nsaM na hanyAnna cha ghAtayet |
taM mitraM sarvabhUtAnAM manuH svAyambhuvo.abravIt || 12||

adhRRiShyaH sarvabhUtAnAM vishvAsyaH sarvajantuShu |
sAdhUnAM saMmato nityaM bhavenmA.nsasya varjanAt || 13||

svamA.nsaM paramA.nsena yo vardhayitumichChati |
nAradaH prAha dharmAtmA niyataM so.avasIdati || 14||

dadAti yajate chApi tapasvI cha bhavatyapi |
madhumA.nsanivRRittyeti prAhaivaM sa bRRihaspatiH || 15||

mAsi mAsyashvamedhena yo yajeta shataM samAH |
na khAdati cha yo mA.nsaM samametanmataM mama || 16||

sadA yajati satreNa sadA dAnaM prayachChati |
sadA tapasvI bhavati madhumA.nsasya varjanAt || 17||

sarve vedA na tatkuryuH sarvayaj~nAshcha bhArata |
yo bhakShayitvA mA.nsAni pashchAdapi nivartate || 18||

duShkaraM hi rasaj~nena mA.nsasya parivarjanam |
chartuM vratamidaM shreShThaM sarvaprANyabhayapradam || 19||

sarvabhUteShu yo vidvAndadAtyabhayadakShiNAm |
dAtA bhavati loke sa prANAnAM nAtra sa.nshayaH || 20||

evaM vai paramaM dharmaM prasha.nsanti manIShiNaH |
prANA yathAtmano.abhIShTA bhUtAnAmapi te tathA || 21||

Atmaupamyena gantavyaM buddhimadbhirmahAtmabhiH |
mRRityuto bhayamastIti viduShAM bhUtimichChatAm || 22||

kiM punarhanyamAnAnAM tarasA jIvitArthinAm |
arogANAmapApAnAM pApairmA.nsopajIvibhiH || 23||

tasmAdviddhi mahArAja mA.nsasya parivarjanam |
dharmasyAyatanaM shreShThaM svargasya cha sukhasya cha || 24||

ahi.nsA paramo dharmastathAhi.nsA paraM tapaH |
ahi.nsA paramaM satyaM tato dharmaH pravartate || 25||

na hi mA.nsaM tRRiNAtkAShThAdupalAdvApi jAyate |
hatvA jantuM tato mA.nsaM tasmAddoSho.asya bhakShaNe || 26||

svAhAsvadhAmRRitabhujo devAH satyArjavapriyAH |
kravyAdAnrAkShasAnviddhi jihmAnRRitaparAyaNAn || 27||

kAntAreShvatha ghoreShu durgeShu gahaneShu cha |
rAtrAvahani sandhyAsu chatvareShu sabhAsu cha || 28||

amA.nsabhakShaNe rAjanbhayamante na gachChati || 28||

yadi chetkhAdako na syAnna tadA ghAtako bhavet |
ghAtakaH khAdakArthAya taM ghAtayati vai naraH || 29||

abhakShyametaditi vA iti hi.nsA nivartate |
khAdakArthamato hi.nsA mRRigAdInAM pravartate || 30||

yasmAdgrasati chaivAyurhi.nsakAnAM mahAdyute |
tasmAdvivarjayenmA.nsaM ya ichChedbhUtimAtmanaH || 31||

trAtAraM nAdhigachChanti raudrAH prANivihi.nsakAH |
udvejanIyA bhUtAnAM yathA vyAlamRRigAstathA || 32||

lobhAdvA buddhimohAdvA balavIryArthameva cha |
sa.nsargAdvAtha pApAnAmadharmaruchitA nRRiNAm || 33||

svamA.nsaM paramA.nsena yo vardhayitumichChati |
udvignavAse vasati yatratatrAbhijAyate || 34||

dhanyaM yashasyamAyuShyaM svargyaM svastyayanaM mahat |
mA.nsasyAbhakShaNaM prAhurniyatAH paramarShayaH || 35||

idaM tu khalu kaunteya shrutamAsItpurA mayA |
mArkaNDeyasya vadato ye doShA mA.nsabhakShaNe || 36||

yo hi khAdati mA.nsAni prANinAM jIvitArthinAm |
hatAnAM vA mRRitAnAM vA yathA hantA tathaiva saH || 37||

dhanena krAyako hanti khAdakashchopabhogataH |
ghAtako vadhabandhAbhyAmityeSha trividho vadhaH || 38||

akhAdannanumoda.nshcha bhAvadoSheNa mAnavaH |
yo.anumanyeta hantavyaM so.api doSheNa lipyate || 39||

adhRRiShyaH sarvabhUtAnAmAyuShmAnnIrujaH sukhI |
bhavatyabhakShayanmA.nsaM dayAvAnprANinAmiha || 40||

hiraNyadAnairgodAnairbhUmidAnaishcha sarvashaH |
mA.nsasyAbhakShaNe dharmo vishiShTaH syAditi shrutiH || 41||

aprokShitaM vRRithAmA.nsaM vidhihInaM na bhakShayet |
bhakShayannirayaM yAti naro nAstyatra sa.nshayaH || 42||

prokShitAbhyukShitaM mA.nsaM tathA brAhmaNakAmyayA |
alpadoShamiha j~neyaM viparIte tu lipyate || 43||

khAdakasya kRRite jantuM yo hanyAtpuruShAdhamaH |
mahAdoShakarastatra khAdako na tu ghAtakaH || 44||

ijyAyaj~nashrutikRRitairyo mArgairabudho janaH |
hanyAjjantuM mA.nsagRRiddhrI sa vai narakabhA~NnaraH || 45||

bhakShayitvA tu yo mA.nsaM pashchAdapi nivartate |
tasyApi sumahAndharmo yaH pApAdvinivartate || 46||

AhartA chAnumantA cha vishastA krayavikrayI |
sa.nskartA chopabhoktA cha ghAtakAH sarva eva te || 47||

idamanyattu vakShyAmi pramANaM vidhinirmitam |
purANamRRiShibhirjuShTaM vedeShu parinishchitam || 48||

pravRRittilakShaNe dharme phalArthibhirabhidrute |
yathoktaM rAjashArdUla na tu tanmokShakA~NkShiNAm || 49||

haviryatsa.nskRRitaM mantraiH prokShitAbhyukShitaM shuchi |
vedoktena pramANena pitR^INAM prakriyAsu cha || 50||

ato.anyathA vRRithAmA.nsamabhakShyaM manurabravIt || 50||

asvargyamayashasyaM cha rakShovadbharatarShabha |
vidhinA hi narAH pUrvaM mA.nsaM rAjannabhakShayan || 51||

ya ichChetpuruSho.atyantamAtmAnaM nirupadravam |
sa varjayeta mA.nsAni prANinAmiha sarvashaH || 52||

shrUyate hi purAkalpe nRRiNAM vrIhimayaH pashuH |
yenAyajanta yajvAnaH puNyalokaparAyaNAH || 53||

RRiShibhiH sa.nshayaM pRRiShTo vasushchedipatiH purA |
abhakShyamiti mA.nsaM sa prAha bhakShyamiti prabho || 54||

AkAshAnmedinIM prAptastataH sa pRRithivIpatiH |
etadeva punashchoktvA vivesha dharaNItalam || 55||

prajAnAM hitakAmena tvagastyena mahAtmanA |
AraNyAH sarvadaivatyAH prokShitAstapasA mRRigAH || 56||

kriyA hyevaM na hIyante pitRRidaivatasa.nshritAH |
prIyante pitarashchaiva nyAyato mA.nsatarpitAH || 57||

idaM tu shRRiNu rAjendra kIrtyamAnaM mayAnagha |
abhakShaNe sarvasukhaM mA.nsasya manujAdhipa || 58||

yastu varShashataM pUrNaM tapastapyetsudAruNam |
yashchaikaM varjayenmA.nsaM samametanmataM mama || 59||

kaumude tu visheSheNa shuklapakShe narAdhipa |
varjayetsarvamA.nsAni dharmo hyatra vidhIyate || 60||

chaturo vArShikAnmAsAnyo mA.nsaM parivarjayet |
chatvAri bhadrANyApnoti kIrtimAyuryasho balam || 61||

atha vA mAsamapyekaM sarvamA.nsAnyabhakShayan |
atItya sarvaduHkhAni sukhI jIvennirAmayaH || 62||

ye varjayanti mA.nsAni mAsashaH pakShasho.api vA |
teShAM hi.nsAnivRRittAnAM brahmaloko vidhIyate || 63||

mA.nsaM tu kaumudaM pakShaM varjitaM pArtha rAjabhiH |
sarvabhUtAtmabhUtaistairvij~nAtArthaparAvaraiH || 64||

nAbhAgenAmbarISheNa gayena cha mahAtmanA |
AyuShA chAnaraNyena dilIparaghupUrubhiH || 65||

kArtavIryAniruddhAbhyAM nahuSheNa yayAtinA |
nRRigeNa viShvagashvena tathaiva shashabindunA || 66||

yuvanAshvena cha tathA shibinaushInareNa cha || 66||

shyenachitreNa rAjendra somakena vRRikeNa cha |
raivatena rantidevena vasunA sRRi~njayena cha || 67||

duHShantena karUSheNa rAmAlarkanalaistathA |
virUpAshvena niminA janakena cha dhImatA || 68||

silena pRRithunA chaiva vIrasenena chaiva ha |
ikShvAkuNA shambhunA cha shvetena sagareNa cha || 69||

etaishchAnyaishcha rAjendra purA mA.nsaM na bhakShitam |
shAradaM kaumudaM mAsaM tataste svargamApnuvan || 70||

brahmaloke cha tiShThanti jvalamAnAH shriyAnvitAH |
upAsyamAnA gandharvaiH strIsahasrasamanvitAH || 71||

tadetaduttamaM dharmamahi.nsAlakShaNaM shubham |
ye charanti mahAtmAno nAkapRRiShThe vasanti te || 72||

madhu mA.nsaM cha ye nityaM varjayantIha dhArmikAH |
janmaprabhRRiti madyaM cha sarve te munayaH smRRitAH || 73||

vishiShTatAM j~nAtiShu cha labhante nAtra sa.nshayaH || 73||

ApannashchApado muchyedbaddho muchyeta bandhanAt |
muchyettathAturo rogAdduHkhAnmuchyeta duHkhitaH || 74||

tiryagyoniM na gachCheta rUpavA.nshcha bhavennaraH |
buddhimAnvai kurushreShTha prApnuyAchcha mahadyashaH || 75||

etatte kathitaM rAjanmA.nsasya parivarjane |
pravRRittau cha nivRRittau cha vidhAnamRRiShinirmitam || 76||

\hrule

\medskip
                  117
\medskip

yudhiShThira uvAcha||

ime vai mAnavA loke bhRRishaM mA.nsasya gRRiddhinaH |
visRRijya bhakShAnvividhAnyathA rakShogaNAstathA || 1||

nApUpAnvividhAkArA~nshAkAni vividhAni cha |
ShADavAnrasayogA.nshcha tathechChanti yathAmiSham || 2||

tatra me buddhiratraiva visarge parimuhyate |
na manye rasataH ki~nchinmA.nsato.astIha ki~nchana || 3||

tadichChAmi guNA~nshrotuM mA.nsasyAbhakShaNe.api vA |
bhakShaNe chaiva ye doShAstA.nshchaiva puruSharShabha || 4||

sarvaM tattvena dharmaj~na yathAvadiha dharmataH |
kiM vA bhakShyamabhakShyaM vA sarvametadvadasva me || 5||

bhIShma uvAcha||

evametanmahAbAho yathA vadasi bhArata |
na mA.nsAtparamatrAnyadrasato vidyate bhuvi || 6||

kShatakShINAbhitaptAnAM grAmyadharmaratAshcha ye |
adhvanA karshitAnAM cha na mA.nsAdvidyate param || 7||

sadyo vardhayati prANAnpuShTimagryAM dadAti cha |
na bhakSho.abhyadhikaH kashchinmA.nsAdasti parantapa || 8||

vivarjane tu bahavo guNAH kauravanandana |
ye bhavanti manuShyANAM tAnme nigadataH shRRiNu || 9||

svamA.nsaM paramA.nsairyo vivardhayitumichChati |
nAsti kShudratarastasmAnna nRRisha.nsataro naraH || 10||

na hi prANAtpriyataraM loke ki~nchana vidyate |
tasmAddayAM naraH kuryAdyathAtmani tathA pare || 11||

shukrAchcha tAta sambhUtirmA.nsasyeha na sa.nshayaH |
bhakShaNe tu mahAndoSho vadhena saha kalpate || 12||

ahi.nsAlakShaNo dharma iti vedavido viduH |
yadahi.nsraM bhavetkarma tatkuryAdAtmavAnnaraH || 13||

pitRRidaivatayaj~neShu prokShitaM haviruchyate |
vidhinA vedadRRiShTena tadbhuktveha na duShyati || 14||

yaj~nArthe pashavaH sRRiShTA ityapi shrUyate shrutiH |
ato.anyathA pravRRittAnAM rAkShaso vidhiruchyate || 15||

kShatriyANAM tu yo dRRiShTo vidhistamapi me shRRiNu |
vIryeNopArjitaM mA.nsaM yathA khAdanna duShyati || 16||

AraNyAH sarvadaivatyAH prokShitAH sarvasho mRRigAH |
agastyena purA rAjanmRRigayA yena pUjyate || 17||

nAtmAnamaparityajya mRRigayA nAma vidyate |
samatAmupasa~Ngamya rUpaM hanyAnna vA nRRipa || 18||

ato rAjarShayaH sarve mRRigayAM yAnti bhArata |
lipyante na hi doSheNa na chaitatpAtakaM viduH || 19||

na hi tatparamaM ki~nchidiha loke paratra cha |
yatsarveShviha lokeShu dayA kauravanandana || 20||

na bhayaM vidyate jAtu narasyeha dayAvataH |
dayAvatAmime lokAH pare chApi tapasvinAm || 21||

abhayaM sarvabhUtebhyo yo dadAti dayAparaH |
abhayaM tasya bhUtAni dadatItyanushushrumaH || 22||

kShataM cha skhalitaM chaiva patitaM kliShTamAhatam |
sarvabhUtAni rakShanti sameShu viShameShu cha || 23||

nainaM vyAlamRRigA ghnanti na pishAchA na rAkShasAH |
muchyante bhayakAleShu mokShayanti cha ye parAn || 24||

prANadAnAtparaM dAnaM na bhUtaM na bhaviShyati |
na hyAtmanaH priyataraH kashchidastIti nishchitam || 25||

aniShTaM sarvabhUtAnAM maraNaM nAma bhArata |
mRRityukAle hi bhUtAnAM sadyo jAyati vepathuH || 26||

jAtijanmajarAduHkhe nityaM sa.nsArasAgare |
jantavaH parivartante maraNAdudvijanti cha || 27||

garbhavAseShu pachyante kShArAmlakaTukai rasaiH |
mUtrashleShmapurIShANAM sparshaishcha bhRRishadAruNaiH || 28||

jAtAshchApyavashAstatra bhidyamAnAH punaH punaH |
pATyamAnAshcha dRRishyante vivashA mA.nsagRRiddhinaH || 29||

kumbhIpAke cha pachyante tAM tAM yonimupAgatAH |
Akramya mAryamANAshcha bhrAmyante vai punaH punaH || 30||

nAtmano.asti priyataraH pRRithivyAmanusRRitya ha |
tasmAtprANiShu sarveShu dayAvAnAtmavAnbhavet || 31||

sarvamA.nsAni yo rAjanyAvajjIvaM na bhakShayet |
svarge sa vipulaM sthAnaM prApnuyAnnAtra sa.nshayaH || 32||

ye bhakShayanti mA.nsAni bhUtAnAM jIvitaiShiNAm |
bhakShyante te.api tairbhUtairiti me nAsti sa.nshayaH || 33||

mAM sa bhakShayate yasmAdbhakShayiShye tamapyaham |
etanmA.nsasya mA.nsatvamato budhyasva bhArata || 34||

ghAtako vadhyate nityaM tathA vadhyeta bandhakaH |
AkroShTAkrushyate rAjandveShTA dveShyatvamApnute || 35||

yena yena sharIreNa yadyatkarma karoti yaH |
tena tena sharIreNa tattatphalamupAshnute || 36||

ahi.nsA paramo dharmastathAhi.nsA paro damaH |
ahi.nsA paramaM dAnamahi.nsA paramaM tapaH || 37||

ahi.nsA paramo yaj~nastathAhi.nsA paraM balam |
ahi.nsA paramaM mitramahi.nsA paramaM sukham || 38||

ahi.nsA paramaM satyamahi.nsA paramaM shrutam || 38||

sarvayaj~neShu vA dAnaM sarvatIrtheShu chAplutam |
sarvadAnaphalaM vApi naitattulyamahi.nsayA || 39||

ahi.nsrasya tapo.akShayyamahi.nsro yajate sadA |
ahi.nsraH sarvabhUtAnAM yathA mAtA yathA pitA || 40||

etatphalamahi.nsAyA bhUyashcha kurupu~Ngava |
na hi shakyA guNA vaktumiha varShashatairapi || 41||

\hrule

\medskip
              kITopAkhyAnam.h
                  118
\medskip

yudhiShThira uvAcha||

akAmAshcha sakAmAshcha hatA ye.asminmahAhave |
kAM yoniM pratipannAste tanme brUhi pitAmaha || 1||

duHkhaM prANaparityAgaH puruShANAM mahAmRRidhe |
jAnAmi tattvaM dharmaj~na prANatyAgaM suduShkaram || 2||

samRRiddhe vAsamRRiddhe vA shubhe vA yadi vAshubhe |
kAraNaM tatra me brUhi sarvaj~no hyasi me mataH || 3||

bhIShma uvAcha||

samRRiddhe vAsamRRiddhe vA shubhe vA yadi vAshubhe |
sa.nsAre.asminsamAjAtAH prANinaH pRRithivIpate || 4||

niratA yena bhAvena tatra me shRRiNu kAraNam |
samyakchAyamanuprashnastvayoktashcha yudhiShThira || 5||

atra te vartayiShyAmi purAvRRittamidaM nRRipa |
dvaipAyanasya sa.nvAdaM kITasya cha yudhiShThira || 6||

brahmabhUtashcharanvipraH kRRiShNadvaipAyanaH purA |
dadarsha kITaM dhAvantaM shIghraM shakaTavartmani || 7||

gatij~naH sarvabhUtAnAM rutaj~nashcha sharIriNAm |
sarvaj~naH sarvato dRRiShTvA kITaM vachanamabravIt || 8||

kITa santrastarUpo.asi tvaritashchaiva lakShyase |
kva dhAvasi tadAchakShva kutaste bhayamAgatam || 9||

kITa uvAcha||

shakaTasyAsya mahato ghoShaM shrutvA bhayaM mama |
AgataM vai mahAbuddhe svana eSha hi dAruNaH || 10||

shrUyate na sa mAM hanyAditi tasmAdapAkrame || 10||

shvasatAM cha shRRiNomyevaM goputrANAM prachodyatAm |
vahatAM sumahAbhAraM saMnikarShe svanaM prabho || 11||

nRRiNAM cha sa.nvAhayatAM shrUyate vividhaH svanaH || 11||

soDhumasmadvidhenaiSha na shakyaH kITayoninA |
tasmAdapakramAmyeSha bhayAdasmAtsudAruNAt || 12||

duHkhaM hi mRRityurbhUtAnAM jIvitaM cha sudurlabham |
ato bhItaH palAyAmi gachCheyaM nAsukhaM sukhAt || 13||

bhIShma uvAcha||

ityuktaH sa tu taM prAha kutaH kITa sukhaM tava |
maraNaM te sukhaM manye tiryagyonau hi vartase || 14||

shabdaM sparshaM rasaM gandhaM bhogA.nshchochchAvachAnbahUn |
nAbhijAnAsi kITa tvaM shreyo maraNameva te || 15||

kITa uvAcha||

sarvatra nirato jIva itIhApi sukhaM mama |
chetayAmi mahAprAj~na tasmAdichChAmi jIvitum || 16||

ihApi viShayaH sarvo yathAdehaM pravartitaH |
mAnuShAstiryagAshchaiva pRRithagbhogA visheShataH || 17||

ahamAsaM manuShyo vai shUdro bahudhanaH purA |
abrahmaNyo nRRisha.nsashcha kadaryo vRRiddhijIvanaH || 18||

vAktIkShNo nikRRitipraj~no moShTA vishvasya sarvashaH |
mithaHkRRito.apanidhanaH parasvaharaNe rataH || 19||

bhRRityAtithijanashchApi gRRihe paryuShito mayA |
mAtsaryAtsvAdukAmena nRRisha.nsena bubhUShatA || 20||

devArthaM pitRRiyaj~nArthamannaM shraddhAkRRitaM mayA |
na dattamarthakAmena deyamannaM punAti ha || 21||

guptaM sharaNamAshritya bhayeShu sharaNAgatAH |
akasmAnno bhayAttyaktA na cha trAtAbhayaiShiNaH || 22||

dhanaM dhAnyaM priyAndArAnyAnaM vAsastathAdbhutam |
shriyaM dRRiShTvA manuShyANAmasUyAmi nirarthakam || 23||

IrShyuH parasukhaM dRRiShTvA AtatAyyabubhUShakaH |
trivargahantA chAnyeShAmAtmakAmAnuvartakaH || 24||

nRRisha.nsaguNabhUyiShThaM purA karma kRRitaM mayA |
smRRitvA tadanutapye.ahaM tyaktvA priyamivAtmajam || 25||

shubhAnAmapi jAnAmi kRRitAnAM karmaNAM phalam |
mAtA cha pUjitA vRRiddhA brAhmaNashchArchito mayA || 26||

sakRRijjAtiguNopetaH sa~NgatyA gRRihamAgataH |
atithiH pUjito brahma.nstena mAM nAjahAtsmRRitiH || 27||

karmaNA tena chaivAhaM sukhAshAmiha lakShaye |
tachChrotumahamichChAmi tvattaH shreyastapodhana || 28||

\hrule

\medskip
                  119
\medskip

vyAsa uvAcha||

shubhena karmaNA yadvai tiryagyonau na muhyase |
mamaiva kITa tatkarma yena tvaM na pramuhyase || 1||

ahaM hi darshanAdeva tArayAmi tapobalAt |
tapobalAddhi balavadbalamanyanna vidyate || 2||

jAnAmi pApaiH svakRRitairgataM tvAM kITa kITatAm |
avApsyasi paraM dharmaM dharmastho yadi manyase || 3||

karma bhUmikRRitaM devA bhu~njate tiryagAshcha ye |
dharmAdapi manuShyeShu kAmo.arthashcha yathA guNaiH || 4||

vAgbuddhipANipAdaishchApyupetasya vipashchitaH |
kiM hIyate manuShyasya mandasyApi hi jIvataH || 5||

jIvanhi kurute pUjAM viprAgryaH shashisUryayoH |
bruvannapi kathAM puNyAM tatra kITa tvameShyasi || 6||

guNabhUtAni bhUtAni tatra tvamupabhokShyase |
tatra te.ahaM vineShyAmi brahmatvaM yatra chechChasi || 7||

sa tatheti pratishrutya kITo vartmanyatiShThata |
tamRRiShiM draShTumagamatsarvAsvanyAsu yoniShu || 8||

shvAvidgodhAvarAhANAM tathaiva mRRigapakShiNAm |
shvapAkavaishyashUdrANAM kShatriyANAM cha yoniShu || 9||

sa kITetyevamAbhAShya RRiShiNA satyavAdinA |
pratismRRityAtha jagrAha pAdau mUrdhnA kRRitA~njaliH || 10||

kITa uvAcha||

idaM tadatulaM sthAnamIpsitaM dashabhirguNaiH |
yadahaM prApya kITatvamAgato rAjaputratAm || 11||

vahanti mAmatibalAH ku~njarA hemamAlinaH |
syandaneShu cha kAmbojA yuktAH paramavAjinaH || 12||

uShTrAshvatarayuktAni yAnAni cha vahanti mAm |
sabAndhavaH sahAmAtyashchAshnAmi pishitaudanam || 13||

gRRiheShu sunivAseShu sukheShu shayaneShu cha |
parArdhyeShu mahAbhAga svapAmIha supUjitaH || 14||

sarveShvapararAtreShu sUtamAgadhabandinaH |
stuvanti mAM yathA devaM mahendraM priyavAdinaH || 15||

prasAdAtsatyasandhasya bhavato.amitatejasaH |
yadahaM kITatAM prApya samprApto rAjaputratAm || 16||

namaste.astu mahAprAj~na kiM karomi prashAdhi mAm |
tvattapobalanirdiShTamidaM hyadhigataM mayA || 17||

vyAsa uvAcha||

archito.ahaM tvayA rAjanvAgbhiradya yadRRichChayA |
adya te kITatAM prApya smRRitirjAtAjugupsitA || 18||

na tu nAsho.asti pApasya yattvayopachitaM purA |
shUdreNArthapradhAnena nRRisha.nsenAtatAyinA || 19||

mama te darshanaM prAptaM tachchaiva sukRRitaM purA |
tiryagyonau sma jAtena mama chApyarchanAttathA || 20||

itastvaM rAjaputratvAdbrAhmaNyaM samavApsyasi |
gobrAhmaNakRRite prANAnhutvAtmIyAnraNAjire || 21||

rAjaputrasukhaM prApya RRitU.nshchaivAptadakShiNAn |
atha modiShyase svarge brahmabhUto.avyayaH sukhI || 22||

tiryagyonyAH shUdratAmabhyupaiti  shUdro vaishyatvaM kShatriyatvaM cha vaishyaH |
vRRittashlAghI kShatriyo brAhmaNatvaM  svargaM puNyaM brAhmaNaH sAdhuvRRittaH || 23||

\hrule

\medskip
                  120
\medskip

bhIShma uvAcha||

kShatradharmamanuprAptaH smaranneva sa vIryavAn |
tyaktvA sa kITatAM rAja.nshchachAra vipulaM tapaH || 1||

tasya dharmArthaviduSho dRRiShTvA tadvipulaM tapaH |
AjagAma dvijashreShThaH kRRiShNadvaipAyanastadA || 2||

vyAsa uvAcha||

kShAtraM chaiva vrataM kITa bhUtAnAM paripAlanam |
kShAtraM chaiva vrataM dhyAya.nstato vipratvameShyasi || 3||

pAhi sarvAH prajAH samyakShubhAshubhavidAtmavAn |
shubhaiH sa.nvibhajankAmairashubhAnAM cha pAvanaiH || 4||

AtmavAnbhava suprItaH svadharmacharaNe rataH |
kShAtrIM tanuM samutsRRijya tato vipratvameShyasi || 5||

bhIShma uvAcha||

so.athAraNyamabhipretya punareva yudhiShThira |
maharShervachanaM shrutvA prajA dharmeNa pAlya cha || 6||

achireNaiva kAlena kITaH pArthivasattama |
prajApAlanadharmeNa pretya vipratvamAgataH || 7||

tatastaM brAhmaNaM dRRiShTvA punareva mahAyashAH |
AjagAma mahAprAj~naH kRRiShNadvaipAyanastadA || 8||

vyAsa uvAcha||

bho bho viprarShabha shrImanmA vyathiShThAH katha~nchana |
shubhakRRichChubhayonIShu pApakRRitpApayoniShu || 9||

upapadyati dharmaj~na yathAdharmaM yathAgamam || 9||

tasmAnmRRityubhayAtkITa mA vyathiShThAH katha~nchana |
dharmalopAdbhayaM te syAttasmAddharmaM charottamam || 10||

kITa uvAcha||

sukhAtsukhataraM prApto bhagava.nstvatkRRite hyaham |
dharmamUlAM shriyaM prApya pApmA naShTa ihAdya me || 11||

bhIShma uvAcha||

bhagavadvachanAtkITo brAhmaNyaM prApya durlabham |
akarotpRRithivIM rAjanyaj~nayUpashatA~NkitAm || 12||

tataH sAlokyamagamadbrahmaNo brahmavittamaH || 12||

avApa cha paraM kITaH pArtha brahma sanAtanam |
svakarmaphalanirvRRittaM vyAsasya vachanAttadA || 13||

te.api yasmAtsvabhAvena hatAH kShatriyapu~NgavAH |
samprAptAste gatiM puNyAM tasmAnmA shocha putraka || 14||

\hrule

\medskip
              maitreyabhikShA
                  121
\medskip

yudhiShThira uvAcha||

vidyA tapashcha dAnaM cha kimeteShAM vishiShyate |
pRRichChAmi tvA satAM shreShTha tanme brUhi pitAmaha || 1||

bhIShma uvAcha||

atrApyudAharantImamitihAsaM purAtanam |
maitreyasya cha sa.nvAdaM kRRiShNadvaipAyanasya cha || 2||

kRRiShNadvaipAyano rAjannaj~nAtacharitaM charan |
vArANasyAmupAtiShThanmaitreyaM svairiNIkule || 3||

tamupasthitamAsInaM j~nAtvA sa munisattamam |
architvA bhojayAmAsa maitreyo.ashanamuttamam || 4||

tadannamuttamaM bhuktvA guNavatsArvakAmikam |
pratiShThamAno.asmayata prItaH kRRiShNo mahAmanAH || 5||

tamutsmayantaM samprekShya maitreyaH kRRiShNamabravIt |
kAraNaM brUhi dharmAtmanyo.asmayiShThAH kutashcha te || 6||

tapasvino dhRRitimataH pramodaH samupAgataH || 6||

etatpRRichChAmi te vidvannabhivAdya praNamya cha |
Atmanashcha tapobhAgyaM mahAbhAgyaM tathaiva cha || 7||

pRRithagAcharatastAta pRRithagAtmani chAtmanoH |
alpAntaramahaM manye vishiShTamapi vA tvayA || 8||

vyAsa uvAcha||

atichChedAtivAdAbhyAM smayo.ayaM samupAgataH |
asatyaM vedavachanaM kasmAdvedo.anRRitaM vadet || 9||

trINyeva tu padAnyAhuH puruShasyottamaM vratam |
na druhyechchaiva dadyAchcha satyaM chaiva paraM vadet || 10||

idAnIM chaiva naH kRRityaM purastAchcha paraM smRRitam || 10||

alpo.api tAdRRisho dAyo bhavatyuta mahAphalaH |
tRRiShitAya cha yaddattaM hRRidayenAnasUyatA || 11||

tRRiShitastRRiShitAya tvaM dattvaitadashanaM mama |
ajaiShIrmahato lokAnmahAyaj~nairivAbhibho || 12||

ato dAnapavitreNa prIto.asmi tapasaiva cha || 12||

puNyasyaiva hi te gandhaH puNyasyaiva cha darshanam |
puNyashcha vAti gandhaste manye karmavidhAnataH || 13||

adhikaM mArjanAttAta tathaivApyanulepanAt |
shubhaM sarvapavitrebhyo dAnameva paraM bhavet || 14||

yAnImAnyuttamAnIha vedoktAni prasha.nsasi |
teShAM shreShThatamaM dAnamiti me nAsti sa.nshayaH || 15||

dAnakRRidbhiH kRRitaH panthA yena yAnti manIShiNaH |
te hi prANasya dAtArasteShu dharmaH pratiShThitaH || 16||

yathA vedAH svadhItAshcha yathA chendriyasa.nyamaH |
sarvatyAgo yathA cheha tathA dAnamanuttamam || 17||

tvaM hi tAta sukhAdeva sukhameShyasi shobhanam |
sukhAtsukhataraprAptimApnute matimAnnaraH || 18||

tannaH pratyakShamevedamupalabdhamasa.nshayam |
shrImantamApnuvantyarthA dAnaM yaj~nastathA sukham || 19||

sukhAdeva paraM duHkhaM duHkhAdanyatparaM sukham |
dRRishyate hi mahAprAj~na niyataM vai svabhAvataH || 20||

trividhAnIha vRRittAni narasyAhurmanIShiNaH |
puNyamanyatpApamanyanna puNyaM na cha pApakam || 21||

na vRRittaM manyate.anyasya manyate.anyasya pApakam |
tathA svakarmanirvRRittaM na puNyaM na cha pApakam || 22||

ramasvaidhasva modasva dehi chaiva yajasva cha |
na tvAmabhibhaviShyanti vaidyA na cha tapasvinaH || 23||

\hrule

\medskip
                  122
\medskip

bhIShma uvAcha||

evamuktaH pratyuvAcha maitreyaH karmapUjakaH |
atyantaM shrImati kule jAtaH prAj~no bahushrutaH || 1||

asa.nshayaM mahAprAj~na yathaivAttha tathaiva tat |
anuj~nAtastu bhavatA ki~nchidbrUyAmahaM vibho || 2||

vyAsa uvAcha||

yadyadichChasi maitreya yAvadyAvadyathA tathA |
brUhi tAvanmahAprAj~na shushrUShe vachanaM tava || 3||

maitreya uvAcha||

nirdoShaM nirmalaM chaiva vachanaM dAnasaMhitam |
vidyAtapobhyAM hi bhavAnbhAvitAtmA na sa.nshayaH || 4||

bhavato bhAvitAtmatvAddAyo.ayaM sumahAnmama |
bhUyo buddhyAnupashyAmi susamRRiddhatapA iva || 5||

api me darshanAdeva bhavato.abhyudayo mahAn |
manye bhavatprasAdo.ayaM taddhi karma svabhAvataH || 6||

tapaH shrutaM cha yonishchApyetadbrAhmaNyakAraNam |
tribhirguNaiH samuditastato bhavati vai dvijaH || 7||

tasmi.nstRRipte cha tRRipyante pitaro daivatAni cha |
na hi shrutavatAM ki~nchidadhikaM brAhmaNAdRRite || 8||

yathA hi sukRRite kShetre phalaM vindati mAnavaH |
evaM dattvA shrutavati phalaM dAtA samashnute || 9||

brAhmaNashchenna vidyeta shrutavRRittopasaMhitaH |
pratigrahItA dAnasya moghaM syAddhaninAM dhanam || 10||

adanhyavidvAnhantyannamadyamAnaM cha hanti tam |
taM cha hanyati yasyAnnaM sa hatvA hanyate.abudhaH || 11||

prabhurhyannamadanvidvAnpunarjanayatIshvaraH |
sa chAnnAjjAyate tasmAtsUkShma eva vyatikramaH || 12||

yadeva dadataH puNyaM tadeva pratigRRihNataH |
na hyekachakraM varteta ityevamRRiShayo viduH || 13||

yatra vai brAhmaNAH santi shrutavRRittopasaMhitAH |
tatra dAnaphalaM puNyamiha chAmutra chAshnute || 14||

ye yonishuddhAH satataM tapasyabhiratA bhRRisham |
dAnAdhyayanasampannAste vai pUjyatamAH sadA || 15||

tairhi sadbhiH kRRitaH panthAshchetayAno na muhyate |
te hi svargasya netAro yaj~navAhAH sanAtanAH || 16||

\hrule

\medskip
                  123
\medskip

bhIShma uvAcha||

evamuktaH sa bhagavAnmaitreyaM pratyabhAShata |
diShTyaivaM tvaM vijAnAsi diShTyA te buddhirIdRRishI || 1||

loko hyayaM guNAneva bhUyiShThaM sma prasha.nsati || 1||

rUpamAnavayomAnashrImAnAshchApyasa.nshayam |
diShTyA nAbhibhavanti tvAM daivaste.ayamanugrahaH || 2||

yatte bhRRishataraM dAnAdvartayiShyAmi tachChRRiNu || 2||

yAnIhAgamashAstrANi yAshcha kAshchitpravRRittayaH |
tAni vedaM puraskRRitya pravRRittAni yathAkramam || 3||

ahaM dAnaM prasha.nsAmi bhavAnapi tapaHshrute |
tapaH pavitraM vedasya tapaH svargasya sAdhanam || 4||

tapasA mahadApnoti vidyayA cheti naH shrutam |
tapasaiva chApanudedyachchAnyadapi duShkRRitam || 5||

yadyaddhi ki~nchitsandhAya puruShastapyate tapaH |
sarvametadavApnoti brAhmaNo vedapAragaH || 6||

duranvayaM duShpradhRRiShyaM durApaM duratikramam |
sarvaM vai tapasAbhyeti tapo hi balavattaram || 7||

surApo.asaMmatAdAyI bhrUNahA gurutalpagaH |
tapasA tarate sarvamenasashcha pramuchyate || 8||

sarvavidyastu chakShuShmAnapi yAdRRishatAdRRishaH |
tapasvinau cha tAvAhustAbhyAM kAryaM sadA namaH || 9||

sarve pUjyAH shrutadhanAstathaiva cha tapasvinaH |
dAnapradAH sukhaM pretya prApnuvantIha cha shriyam || 10||

imaM cha brahmalokaM cha lokaM cha balavattaram |
annadAnaiH sukRRitinaH pratipadyanti laukikAH || 11||

pUjitAH pUjayantyetAnmAnitA mAnayanti cha |
adAtA yatra yatraiti sarvataH sampraNudyate || 12||

akartA chaiva kartA cha labhate yasya yAdRRisham |
yadyevordhvaM yadyavAkcha tvaM lokamabhiyAsyasi || 13||

prApsyase tvannapAnAni yAni dAsyasi kAnichit |
medhAvyasi kule jAtaH shrutavAnanRRisha.nsavAn || 14||

kaumAradAravratavAnmaitreya nirato bhava |
etadgRRihANa prathamaM prashastaM gRRihamedhinAm || 15||

yo bhartA vAsitAtuShTo bhartustuShTA cha vAsitA |
yasminnevaM kule sarvaM kalyANaM tatra vartate || 16||

adbhirgAtrAnmalamiva tamo.agniprabhayA yathA |
dAnena tapasA chaiva sarvapApamapohyate || 17||

svasti prApnuhi maitreya gRRihAnsAdhu vrajAmyaham |
etanmanasi kartavyaM shreya evaM bhaviShyati || 18||

taM praNamyAtha maitreyaH kRRitvA chAbhipradakShiNam |
svasti prApnotu bhagavAnityuvAcha kRRitA~njaliH || 19||

\hrule

\medskip
              shANDilIsumanAsa.nvAdaH
                  124
\medskip

yudhiShThira uvAcha||

satstrINAM samudAchAraM sarvadharmabhRRitAM vara |
shrotumichChAmyahaM tvattastaM me brUhi pitAmaha || 1||

bhIShma uvAcha||

sarvaj~nAM sarvadharmaj~nAM devaloke manasvinIm |
kaikeyI sumanA nAma shANDilIM paryapRRichChata || 2||

kena vRRittena kalyANi samAchAreNa kena vA |
vidhUya sarvapApAni devalokaM tvamAgatA || 3||

hutAshanashikheva tvaM jvalamAnA svatejasA |
sutA tArAdhipasyeva prabhayA divamAgatA || 4||

arajA.nsi cha vastrANi dhArayantI gataklamA |
vimAnasthA shubhe bhAsi sahasraguNamojasA || 5||

na tvamalpena tapasA dAnena niyamena vA |
imaM lokamanuprAptA tasmAttattvaM vadasva me || 6||

iti pRRiShTA sumanayA madhuraM chAruhAsinI |
shANDilI nibhRRitaM vAkyaM sumanAmidamabravIt || 7||

nAhaM kAShAyavasanA nApi valkaladhAriNI |
na cha muNDA na jaTilA bhUtvA devatvamAgatA || 8||

ahitAni cha vAkyAni sarvANi paruShANi cha |
apramattA cha bhartAraM kadAchinnAhamabruvam || 9||

devatAnAM pitR^INAM cha brAhmaNAnAM cha pUjane |
apramattA sadAyuktA shvashrUshvashuravartinI || 10||

paishunye na pravartAmi na mamaitanmanogatam |
advAre na cha tiShThAmi chiraM na kathayAmi cha || 11||

asadvA hasitaM ki~nchidahitaM vApi karmaNA |
rahasyamarahasyaM vA na pravartAmi sarvathA || 12||

kAryArthe nirgataM chApi bhartAraM gRRihamAgatam |
Asanenopasa.nyojya pUjayAmi samAhitA || 13||

yadyachcha nAbhijAnAti yadbhojyaM nAbhinandati |
bhakShyaM vApyatha vA lehyaM tatsarvaM varjayAmyaham || 14||

kuTumbArthe samAnItaM yatki~nchitkAryameva tu |
prAtarutthAya tatsarvaM kArayAmi karomi cha || 15||

pravAsaM yadi me bhartA yAti kAryeNa kenachit |
ma~NgalairbahubhiryuktA bhavAmi niyatA sadA || 16||

a~njanaM rochanAM chaiva snAnaM mAlyAnulepanam |
prasAdhanaM cha niShkrAnte nAbhinandAmi bhartari || 17||

notthApayAmi bhartAraM sukhasuptamahaM sadA |
AtureShvapi kAryeShu tena tuShyati me manaH || 18||

nAyAsayAmi bhartAraM kuTumbArthe cha sarvadA |
guptaguhyA sadA chAsmi susaMmRRiShTaniveshanA || 19||

imaM dharmapathaM nArI pAlayantI samAhitA |
arundhatIva nArINAM svargaloke mahIyate || 20||

bhIShma uvAcha||

etadAkhyAya sA devI sumanAyai tapasvinI |
patidharmaM mahAbhAgA jagAmAdarshanaM tadA || 21||

yashchedaM pANDavAkhyAnaM paThetparvaNi parvaNi |
sa devalokaM samprApya nandane susukhaM vaset || 22||

\hrule

\medskip
              sAntvaprasha.nsA
                  125
\medskip

yudhiShThira uvAcha||

sAmnA vApi pradAne vA jyAyaH kiM bhavato matam |
prabrUhi bharatashreShTha yadatra vyatirichyate || 1||

bhIShma uvAcha||

sAmnA prasAdyate kashchiddAnena cha tathAparaH |
puruShaH prakRRitiM j~nAtvA tayorekataraM bhajet || 2||

guNA.nstu shRRiNu me rAjansAntvasya bharatarShabha |
dAruNAnyapi bhUtAni sAntvenArAdhayedyathA || 3||

atrApyudAharantImamitihAsaM purAtanam |
gRRihItvA rakShasA mukto dvijAtiH kAnane yathA || 4||

kashchittu buddhisampanno brAhmaNo vijane vane |
gRRihItaH kRRichChramApanno rakShasA bhakShayiShyatA || 5||

sa buddhishrutasampannastaM dRRiShTvAtIva bhIShaNam |
sAmaivAsminprayuyuje na mumoha na vivyathe || 6||

rakShastu vAchA sampUjya prashnaM paprachCha taM dvijam |
mokShyase brUhi me prashnaM kenAsmi hariNaH kRRishaH || 7||

muhUrtamatha sa~nchintya brAhmaNastasya rakShasaH |
AbhirgAthAbhiravyagraH prashnaM pratijagAda ha || 8||

videshastho vilokastho vinA nUnaM suhRRijjanaiH |
viShayAnatulAnbhu~NkShe tenAsi hariNaH kRRishaH || 9||

nUnaM mitrANi te rakShaH sAdhUpacharitAnyapi |
svadoShAdaparajyante tenAsi hariNaH kRRishaH || 10||

dhanaishvaryAdhikAH stabdhAstvadguNaiH paramAvarAH |
avajAnanti nUnaM tvAM tenAsi hariNaH kRRishaH || 11||

guNavAnviguNAnanyAnnUnaM pashyasi satkRRitAn |
prAj~no.aprAj~nAnvinItAtmA tenAsi hariNaH kRRishaH || 12||

avRRittyA klishyamAno.api vRRittyupAyAnvigarhayan |
mAhAtmyAdvyathase nUnaM tenAsi hariNaH kRRishaH || 13||

sampIDyAtmAnamAryatvAttvayA kashchidupaskRRitaH |
jitaM tvAM manyate sAdho tenAsi hariNaH kRRishaH || 14||

klishyamAnAnvimArgeShu kAmakrodhAvRRitAtmanaH |
manye nu dhyAyasi janA.nstenAsi hariNaH kRRishaH || 15||

prAj~naiH sambhAvito nUnaM naprAj~nairupasaMhitaH |
hrImAnamarShI durvRRittaistenAsi hariNaH kRRishaH || 16||

nUnaM mitramukhaH shatruH kashchidAryavadAcharan |
va~nchayitvA gatastvAM vai tenAsi hariNaH kRRishaH || 17||

prakAshArthagatirnUnaM rahasyakushalaH kRRitI |
tajj~nairna pUjyase nUnaM tenAsi hariNaH kRRishaH || 18||

asatsvabhiniviShTeShu bruvato muktasa.nshayam |
guNAste na virAjante tenAsi hariNaH kRRishaH || 19||

dhanabuddhishrutairhInaH kevalaM tejasAnvitaH |
mahatprArthayase nUnaM tenAsi hariNaH kRRishaH || 20||

tapaHpraNihitAtmAnaM manye tvAraNyakA~NkShiNam |
bandhuvargo na gRRihNAti tenAsi hariNaH kRRishaH || 21||

nUnamarthavatAM madhye tava vAkyamanuttamam |
na bhAti kAle.abhihitaM tenAsi hariNaH kRRishaH || 22||

dRRiDhapUrvashrutaM mUrkhaM kupitaM hRRidayapriyam |
anunetuM na shaknoShi tenAsi hariNaH kRRishaH || 23||

nUnamAsa~njayitvA te kRRitye kasmi.nshchidIpsite |
kashchidarthayate.atyarthaM tenAsi hariNaH kRRishaH || 24||

nUnaM tvA svaguNApekShaM pUjayAnaM suhRRiddhruvam |
mayArtha iti jAnAti tenAsi hariNaH kRRishaH || 25||

antargatamabhiprAyaM na nUnaM lajjayechChasi |
vivaktuM prAptishaithilyAttenAsi hariNaH kRRishaH || 26||

nAnAbuddhiruchI.Nlloke manuShyAnnUnamichChasi |
grahItuM svaguNaiH sarvA.nstenAsi hariNaH kRRishaH || 27||

avidvAnbhIruralpArtho vidyAvikramadAnajam |
yashaH prArthayase nUnaM tenAsi hariNaH kRRishaH || 28||

chirAbhilaShitaM ki~nchitphalamaprAptameva te |
kRRitamanyairapahRRitaM tenAsi hariNaH kRRishaH || 29||

nUnamAtmakRRitaM doShamapashyanki~nchidAtmani |
akAraNe.abhishasto.asi tenAsi hariNaH kRRishaH || 30||

suhRRidAmapramattAnAmapramokShyArthahAnijam |
duHkhamarthaguNairhInaM tenAsi hariNaH kRRishaH || 31||

sAdhUngRRihasthAndRRiShTvA cha tathAsAdhUnvanecharAn |
muktA.nshchAvasathe saktA.nstenAsi hariNaH kRRishaH || 32||

dharmyamarthaM cha kAle cha deshe chAbhihitaM vachaH |
na pratiShThati te nUnaM tenAsi hariNaH kRRishaH || 33||

dattAnakushalairarthAnmanIShI sa~njijIviShuH |
prApya vartayase nUnaM tenAsi hariNaH kRRishaH || 34||

pApAnvivardhato dRRiShTvA kalyANA.nshchAvasIdataH |
dhruvaM mRRigayase yogyaM tenAsi hariNaH kRRishaH || 35||

parasparaviruddhAnAM priyaM nUnaM chikIrShasi |
suhRRidAmavirodhena tenAsi hariNaH kRRishaH || 36||

shrotriyA.nshcha vikarmasthAnprAj~nA.nshchApyajitendriyAn |
manye.anudhyAyasi janA.nstenAsi hariNaH kRRishaH || 37||

evaM sampUjitaM rakSho vipraM taM pratyapUjayat |
sakhAyamakarochchainaM sa.nyojyArthairmumocha ha || 38||

\hrule

\medskip
              umAmaheshvarasa.nvAdaH
                  126
\medskip

yudhiShThira uvAcha||

pitAmaha mahAprAj~na sarvashAstravishArada |
AgamairbahubhiH sphIto bhavAnnaH prathitaH kule || 1||

tvatto dharmArthasa.nyuktamAyatyAM cha sukhodayam |
AshcharyabhUtaM lokasya shrotumichChAmyari.ndama || 2||

ayaM cha kAlaH samprApto durlabhaj~nAtibAndhavaH |
shAstA cha na hi naH kashchittvAmRRite bharatarShabha || 3||

yadi te.ahamanugrAhyo bhrAtRRibhiH sahito.anagha |
vaktumarhasi naH prashnaM yattvAM pRRichChAmi pArthiva || 4||

ayaM nArAyaNaH shrImAnsarvapArthivasaMmataH |
bhavantaM bahumAnena prashrayeNa cha sevate || 5||

asya chaiva samakShaM tvaM pArthivAnAM cha sarvashaH |
bhrAtR^INAM cha priyArthaM me snehAdbhAShitumarhasi || 6||

vaishampAyana uvAcha||

tasya tadvachanaM shrutvA snehAdAgatasambhramaH |
bhIShmo bhAgIrathIputra idaM vachanamabravIt || 7||

hanta te kathayiShyAmi kathAmatimanoramAm |
asya viShNoH purA rAjanprabhAvo.ayaM mayA shrutaH || 8||

yashcha govRRiShabhA~Nkasya prabhAvastaM cha me shRRiNu |
rudrANyAH sa.nshayo yashcha dampatyostaM cha me shRRiNu || 9||

vrataM chachAra dharmAtmA kRRiShNo dvAdashavArShikam |
dIkShitaM chAgatau draShTumubhau nAradaparvatau || 10||

kRRiShNadvaipAyanashchaiva dhaumyashcha japatAM varaH |
devalaH kAshyapashchaiva hastikAshyapa eva cha || 11||

apare RRiShayaH santo dIkShAdamasamanvitAH |
shiShyairanugatAH sarve devakalpaistapodhanaiH || 12||

teShAmatithisatkAramarchanIyaM kulochitam |
devakItanayaH prIto devakalpamakalpayat || 13||

hariteShu suvarNeShu barhiShkeShu naveShu cha |
upopavivishuH prItA viShTareShu maharShayaH || 14||

kathAshchakrustataste tu madhurA dharmasaMhitAH |
rAjarShINAM surANAM cha ye vasanti tapodhanAH || 15||

tato nArAyaNaM tejo vratacharyendhanotthitam |
vaktrAnniHsRRitya kRRiShNasya vahniradbhutakarmaNaH || 16||

so.agnirdadAha taM shailaM sadrumaM salatAkShupam |
sapakShimRRigasa~NghAtaM sashvApadasarIsRRipam || 17||

mRRigaishcha vividhAkArairhAhAbhUtamachetanam |
shikharaM tasya shailasya mathitaM dIptadarshanam || 18||

sa tu vahnirmahAjvAlo dagdhvA sarvamasheShataH |
viShNoH samIpamAgamya pAdau shiShyavadaspRRishat || 19||

tato viShNurvanaM dRRiShTvA nirdagdhamarikarshanaH |
saumyairdRRiShTinipAtaistatpunaH prakRRitimAnayat || 20||

tathaiva sa girirbhUyaH prapuShpitalatAdrumaH |
sapakShigaNasa~NghuShTaH sashvApadasarIsRRipaH || 21||

tadadbhutamachintyaM cha dRRiShTvA munigaNastadA |
vismito hRRiShTalomA cha babhUvAsrAvilekShaNaH || 22||

tato nArAyaNo dRRiShTvA tAnRRiShInvismayAnvitAn |
prashritaM madhuraM snigdhaM paprachCha vadatAM varaH || 23||

kimasya RRiShipUgasya tyaktasa~Ngasya nityashaH |
nirmamasyAgamavato vismayaH samupAgataH || 24||

etaM me sa.nshayaM sarvaM yAthAtathyamaninditAH |
RRiShayo vaktumarhanti nishchitArthaM tapodhanAH || 25||

RRiShaya UchuH||

bhavAnvisRRijate lokAnbhavAnsaMharate punaH |
bhavA~nshItaM bhavAnuShNaM bhavAneva pravarShati || 26||

pRRithivyAM yAni bhUtAni sthAvarANi charANi cha |
teShAM pitA tvaM mAtA cha prabhuH prabhava eva cha || 27||

etanno vismayakaraM prasha.nsa madhusUdana |
tvamevArhasi kalyANa vaktuM vahnervinirgamam || 28||

tato vigatasantrAsA vayamapyarikarshana |
yachChrutaM yachcha dRRiShTaM nastatpravakShyAmahe hare || 29||

vAsudeva uvAcha||

etattadvaiShNavaM tejo mama vaktrAdviniHsRRitam |
kRRiShNavartmA yugAntAbho yenAyaM mathito giriH || 30||

RRiShayashchArtimApannA jitakrodhA jitendriyAH |
bhavanto vyathitAshchAsandevakalpAstapodhanAH || 31||

vratacharyAparItasya tapasvivratasevayA |
mama vahniH samudbhUto na vai vyathitumarhatha || 32||

vrataM chartumihAyAtastvahaM girimimaM shubham |
putraM chAtmasamaM vIrye tapasA sraShTumAgataH || 33||

tato mamAtmA yo dehe so.agnirbhUtvA viniHsRRitaH |
gatashcha varadaM draShTuM sarvalokapitAmaham || 34||

tena chAtmAnushiShTo me putratve munisattamAH |
tejaso.ardhena putraste bhaviteti vRRiShadhvajaH || 35||

so.ayaM vahnirupAgamya pAdamUle mamAntikam |
shiShyavatparicharyAtha shAntaH prakRRitimAgataH || 36||

etadasya rahasyaM vaH padmanAbhasya dhImataH |
mayA premNA samAkhyAtaM na bhIH kAryA tapodhanAH || 37||

sarvatra gatiravyagrA bhavatAM dIrghadarshanAH |
tapasvivratasa.ndIptA j~nAnavij~nAnashobhitAH || 38||

yachChrutaM yachcha vo dRRiShTaM divi vA yadi vA bhuvi |
AshcharyaM paramaM ki~nchittadbhavanto bruvantu me || 39||

tasyAmRRitanikAshasya vA~Nmadhorasti me spRRihA |
bhavadbhiH kathitasyeha tapovananivAsibhiH || 40||

yadyapyahamadRRiShTaM vA divyamadbhutadarshanam |
divi vA bhuvi vA ki~nchitpashyAmyamaladarshanAH || 41||

prakRRitiH sA mama parA na kvachitpratihanyate |
na chAtmagatamaishvaryamAshcharyaM pratibhAti me || 42||

shraddheyaH kathito hyarthaH sajjanashravaNaM gataH |
chiraM tiShThati medinyAM shaile lekhyamivArpitam || 43||

tadahaM sajjanamukhAnniHsRRitaM tatsamAgame |
kathayiShyAmyaharaharbuddhidIpakaraM nRRiNAm || 44||

tato munigaNAH sarve prashritAH kRRiShNasaMnidhau |
netraiH padmadalaprakhyairapashyanta janArdanam || 45||

vardhayantastathaivAnye pUjayantastathApare |
vAgbhirRRigbhUShitArthAbhiH stuvanto madhusUdanam || 46||

tato munigaNAH sarve nAradaM devadarshanam |
tadA niyojayAmAsurvachane vAkyakovidam || 47||

yadAshcharyamachintyaM cha girau himavati prabho |
anubhUtaM munigaNaistIrthayAtrAparAyaNaiH || 48||

tadbhavAnRRiShisa~Nghasya hitArthaM sarvachoditaH |
yathAdRRiShTaM hRRiShIkeshe sarvamAkhyAtumarhati || 49||

evamuktaH sa munibhirnArado bhagavAnRRiShiH |
kathayAmAsa devarShiH pUrvavRRittAM kathAM shubhAm || 50||

\hrule

\medskip
                  127
\medskip

bhIShma uvAcha||

tato nArAyaNasuhRRinnArado bhagavAnRRiShiH |
sha~NkarasyomayA sArdhaM sa.nvAdaM pratyabhAShata || 1||

tapashchachAra dharmAtmA vRRiShabhA~NkaH sureshvaraH |
puNye girau himavati siddhachAraNasevite || 2||

nAnauShadhiyute ramye nAnApuShpasamAkule |
apsarogaNasa~NkIrNe bhUtasa~NghaniShevite || 3||

tatra devo mudA yukto bhUtasa~NghashatairvRRitaH |
nAnArUpairvirUpaishcha divyairadbhutadarshanaiH || 4||

siMhavyAghragajaprakhyaiH sarvajAtisamanvitaiH |
kroShTukadvIpivadanairRRikSharShabhamukhaistathA || 5||

ulUkavadanairbhImaiH shyenabhAsamukhaistathA |
nAnAvarNamRRigaprakhyaiH sarvajAtisamanvayaiH || 6||

kiMnarairdevagandharvairyakShabhUtagaNaistathA || 6||

divyapuShpasamAkIrNaM divyamAlAvibhUShitam |
divyachandanasa.nyuktaM divyadhUpena dhUpitam || 7||

tatsado vRRiShabhA~Nkasya divyavAditranAditam || 7||

mRRida~NgapaNavodghuShTaM sha~NkhabherIninAditam |
nRRityadbhirbhUtasa~Nghaishcha barhiNaishcha samantataH || 8||

pranRRittApsarasaM divyaM divyastrIgaNasevitam |
dRRiShTikAntamanirdeshyaM divyamadbhutadarshanam || 9||

sa giristapasA tasya bhUteshasya vyarochata || 10||
svAdhyAyaparamairviprairbrahmaghoShairvinAditaH |
ShaTpadairupagItaishcha mAdhavApratimo giriH || 11||

taM mahotsavasa~NkAshaM bhImarUpadharaM punaH |
dRRiShTvA munigaNasyAsItparA prItirjanArdana || 12||

munayashcha mahAbhAgAH siddhAshchaivordhvaretasaH |
maruto vasavaH sAdhyA vishvedevAH sanAtanAH || 13||

yakShA nAgAH pishAchAshcha lokapAlA hutAshanAH |
bhAvAshcha sarve nyagbhUtAstatraivAsansamAgatAH || 14||

RRitavaH sarvapuShpaishcha vyakiranta mahAdbhutaiH |
oShadhyo jvalamAnAshcha dyotayanti sma tadvanam || 15||

vihagAshcha mudA yuktAH prAnRRityanvyanada.nshcha ha |
giripRRiShTheShu ramyeShu vyAharanto janapriyAH || 16||

tatra devo giritaTe divyadhAtuvibhUShite |
parya~Nka iva vibhrAjannupaviShTo mahAmanAH || 17||

vyAghracharmAmbaradharaH siMhacharmottarachChadaH |
vyAlayaj~nopavItI cha lohitA~NgadabhUShaNaH || 18||

harishmashrurjaTI bhImo bhayakartA suradviShAm |
abhayaH sarvabhUtAnAM bhaktAnAM vRRiShabhadhvajaH || 19||

dRRiShTvA tamRRiShayaH sarve shirobhiravanIM gatAH |
vimuktAH sarvapApebhyaH kShAntA vigatakalmaShAH || 20||

tasya bhUtapateH sthAnaM bhImarUpadharaM babhau |
apradhRRiShyataraM chaiva mahoragasamAkulam || 21||

kShaNenaivAbhavatsarvamadbhutaM madhusUdana |
tatsado vRRiShabhA~Nkasya bhImarUpadharaM babhau || 22||

tamabhyayAchChailasutA bhUtastrIgaNasa.nvRRitA |
haratulyAmbaradharA samAnavratachAriNI || 23||

bibhratI kalashaM raukmaM sarvatIrthajalodbhavam |
girisravAbhiH puNyAbhiH sarvato.anugatA shubhA || 24||

puShpavRRiShTyAbhivarShantI gandhairbahuvidhaistathA |
sevantI himavatpArshvaM harapArshvamupAgamat || 25||

tataH smayantI pANibhyAM narmArthaM chArudarshanA |
haranetre shubhe devI sahasA sA samAvRRiNot || 26||

sa.nvRRitAbhyAM tu netrAbhyAM tamobhUtamachetanam |
nirhomaM nirvaShaTkAraM tatsadaH sahasAbhavat || 27||

janashcha vimanAH sarvo bhayatrAsasamanvitaH |
nimIlite bhUtapatau naShTasUrya ivAbhavat || 28||

tato vitimiro lokaH kShaNena samapadyata |
jvAlA cha mahatI dIptA lalATAttasya niHsRRitA || 29||

tRRitIyaM chAsya sambhUtaM netramAdityasaMnibham |
yugAntasadRRishaM dIptaM yenAsau mathito giriH || 30||

tato girisutA dRRiShTvA dIptAgnisadRRishekShaNam |
haraM praNamya shirasA dadarshAyatalochanA || 31||

dahyamAne vane tasminsashAlasaraladrume |
sachandanavane ramye divyauShadhividIpite || 32||

mRRigayUthairdrutairbhItairharapArshvamupAgataiH |
sharaNaM chApyavindadbhistatsadaH sa~NkulaM babhau || 33||

tato nabhaHspRRishajvAlo vidyullolArchirujjvalaH |
dvAdashAdityasadRRisho yugAntAgnirivAparaH || 34||

kShaNena tena dagdhaH sa himavAnabhavannagaH |
sadhAtushikharAbhogo dInadagdhavanauShadhiH || 35||

taM dRRiShTvA mathitaM shailaM shailarAjasutA tataH |
bhagavantaM prapannA sA sA~njalipragrahA sthitA || 36||

umAM sharvastadA dRRiShTvA strIbhAvAgatamArdavAm |
piturdainyamanichChantIM prItyApashyattato girim || 37||

tato.abhavatpunaH sarvaH prakRRitisthaH sudarshanaH |
prahRRiShTavihagashchaiva prapuShpitavanadrumaH || 38||

prakRRitisthaM giriM dRRiShTvA prItA devI maheshvaram |
uvAcha sarvabhUtAnAM patiM patimaninditA || 39||

bhagavansarvabhUtesha shUlapANe mahAvrata |
sa.nshayo me mahA~njAtastaM me vyAkhyAtumarhasi || 40||

kimarthaM te lalATe vai tRRitIyaM netramutthitam |
kimarthaM cha girirdagdhaH sapakShigaNakAnanaH || 41||

kimarthaM cha punardeva prakRRitisthaH kShaNAtkRRitaH |
tathaiva drumasa~nChannaH kRRito.ayaM te maheshvara || 42||

maheshvara uvAcha||

netre me sa.nvRRite devi tvayA bAlyAdanindite |
naShTAlokastato lokaH kShaNena samapadyata || 43||

naShTAditye tathA loke tamobhUte nagAtmaje |
tRRitIyaM lochanaM dIptaM sRRiShTaM te rakShatA prajAH || 44||

tasya chAkShNo mahattejo yenAyaM mathito giriH |
tvatpriyArthaM cha me devi prakRRitisthaH kShaNAtkRRitaH || 45||

umovAcha||

bhagavankena te vaktraM chandravatpriyadarshanam |
pUrvaM tathaiva shrIkAntamuttaraM pashchimaM tathA || 46||

dakShiNaM cha mukhaM raudraM kenordhvaM kapilA jaTAH |
kena kaNThashcha te nIlo barhibarhanibhaH kRRitaH || 47||

haste chaitatpinAkaM te satataM kena tiShThati |
jaTilo brahmachArI cha kimarthamasi nityadA || 48||

etaM me sa.nshayaM sarvaM vada bhUtapate.anagha |
sadharmachAriNI chAhaM bhaktA cheti vRRiShadhvaja || 49||

evamuktaH sa bhagavA~nshailaputryA pinAkadhRRik |
tasyA vRRittyA cha buddhyA cha prItimAnabhavatprabhuH || 50||

tatastAmabravIddevaH subhage shrUyatAmiti |
hetubhiryairmamaitAni rUpANi ruchirAnane || 51||

\hrule

\medskip
                  128
\medskip

maheshvara uvAcha||

tilottamA nAma purA brahmaNA yoShiduttamA |
tilaM tilaM samuddhRRitya ratnAnAM nirmitA shubhA || 1||

sAbhyagachChata mAM devi rUpeNApratimA bhuvi |
pradakShiNaM lobhayantI mAM shubhe ruchirAnanA || 2||

yato yataH sA sudatI mAmupAdhAvadantike |
tatastato mukhaM chAru mama devi vinirgatam || 3||

tAM didRRikShurahaM yogAchchaturmUrtitvamAgataH |
chaturmukhashcha sa.nvRRitto darshayanyogamAtmanaH || 4||

pUrveNa vadanenAhamindratvamanushAsmi ha |
uttareNa tvayA sArdhaM ramAmyahamanindite || 5||

pashchimaM me mukhaM saumyaM sarvaprANisukhAvaham |
dakShiNaM bhImasa~NkAshaM raudraM saMharati prajAH || 6||

jaTilo brahmachArI cha lokAnAM hitakAmyayA |
devakAryArthasiddhyarthaM pinAkaM me kare sthitam || 7||

indreNa cha purA vajraM kShiptaM shrIkA~NkShiNA mama |
dagdhvA kaNThaM tu tadyAtaM tena shrIkaNThatA mama || 8||

umovAcha||

vAhaneShu prabhUteShu shrImatsvanyeShu satsu te |
kathaM govRRiShabho deva vAhanatvamupAgataH || 9||

maheshvara uvAcha||

surabhIM sasRRije brahmAmRRitadhenuM payomucham |
sA sRRiShTA bahudhA jAtA kSharamANA payo.amRRitam || 10||

tasyA vatsamukhotsRRiShTaH pheno madgAtramAgataH |
tato dagdhA mayA gAvo nAnAvarNatvamAgatAH || 11||

tato.ahaM lokaguruNA shamaM nIto.arthavedinA |
vRRiShaM chemaM dhvajArthaM me dadau vAhanameva cha || 12||

umovAcha||

nivAsA bahurUpAste vishvarUpaguNAnvitAH |
tA.nshcha santyajya bhagava~nshmashAne ramase katham || 13||

keshAsthikalile bhIme kapAlaghaTasa~Nkule |
gRRidhragomAyukalile chitAgnishatasa~Nkule || 14||

ashuchau mA.nsakalile vasAshoNitakardame |
vinikIrNAmiShachaye shivAnAdavinAdite || 15||

maheshvara uvAcha||

medhyAnveShI mahIM kRRitsnAM vicharAmi nishAsvaham |
na cha medhyataraM ki~nchichChmashAnAdiha vidyate || 16||

tena me sarvavAsAnAM shmashAne ramate manaH |
nyagrodhashAkhAsa~nChanne nirbhuktasragvibhUShite || 17||

tatra chaiva ramante me bhUtasa~NghAH shubhAnane |
na cha bhUtagaNairdevi vinAhaM vastumutsahe || 18||

eSha vAso hi me medhyaH svargIyashcha mato hi me |
puNyaH paramakashchaiva medhyakAmairupAsyate || 19||

umovAcha||

bhagavansarvabhUtesha sarvadharmabhRRitAM vara |
pinAkapANe varada sa.nshayo me mahAnayam || 20||

ayaM munigaNaH sarvastapastapa iti prabho |
taponveShakaro loke bhramate vividhAkRRitiH || 21||

asya chaivarShisa~Nghasya mama cha priyakAmyayA |
etaM mameha sa.ndehaM vaktumarhasyari.ndama || 22||

dharmaH ki.nlakShaNaH proktaH kathaM vAcharituM naraiH |
shakyo dharmamavindadbhirdharmaj~na vada me prabho || 23||

nArada uvAcha||

tato munigaNaH sarvastAM devIM pratyapUjayat |
vAgbhirRRigbhUShitArthAbhiH stavaishchArthavidAM vara || 24||

maheshvara uvAcha||

ahi.nsA satyavachanaM sarvabhUtAnukampanam |
shamo dAnaM yathAshakti gArhasthyo dharma uttamaH || 25||

paradAreShvasa~Nkalpo nyAsastrIparirakShaNam |
adattAdAnaviramo madhumA.nsasya varjanam || 26||

eSha pa~nchavidho dharmo bahushAkhaH sukhodayaH |
dehibhirdharmaparamaiH kartavyo dharmasa~nchayaH || 27||

umovAcha||

bhagavansa.nshayaM pRRiShTastaM me vyAkhyAtumarhasi |
chAturvarNyasya yo dharmaH sve sve varNe guNAvahaH || 28||

brAhmaNe kIdRRisho dharmaH kShatriye kIdRRisho bhavet |
vaishye ki.nlakShaNo dharmaH shUdre ki.nlakShaNo bhavet || 29||

maheshvara uvAcha||

nyAyataste mahAbhAge sa.nshayaH samudIritaH |
bhUmidevA mahAbhAgAH sadA loke dvijAtayaH || 30||

upavAsaH sadA dharmo brAhmaNasya na sa.nshayaH |
sa hi dharmArthamutpanno brahmabhUyAya kalpate || 31||

tasya dharmakriyA devi vratacharyA cha nyAyataH |
tathopanayanaM chaiva dvijAyaivopapadyate || 32||

gurudaivatapUjArthaM svAdhyAyAbhyasanAtmakaH |
dehibhirdharmaparamaishchartavyo dharmasambhavaH || 33||

umovAcha||

bhagavansa.nshayo me.atra taM me vyAkhyAtumarhasi |
chAturvarNyasya dharmaM hi naipuNyena prakIrtaya || 34||

maheshvara uvAcha||

rahasyashravaNaM dharmo vedavrataniShevaNam |
vratacharyAparo dharmo gurupAdaprasAdanam || 35||

bhaikShacharyAparo dharmo dharmo nityopavAsitA |
nityasvAdhyAyitA dharmo brahmacharyAshramastathA || 36||

guruNA tvabhyanuj~nAtaH samAvarteta vai dvijaH |
vindetAnantaraM bhAryAmanurUpAM yathAvidhi || 37||

shUdrAnnavarjanaM dharmastathA satpathasevanam |
dharmo nityopavAsitvaM brahmacharyaM tathaiva cha || 38||

AhitAgniradhIyAno juhvAnaH sa.nyatendriyaH |
vighasAshI yatAhAro gRRihasthaH satyavAkShuchiH || 39||

atithivratatA dharmo dharmastretAgnidhAraNam |
iShTIshcha pashubandhA.nshcha vidhipUrvaM samAcharet || 40||

yaj~nashcha paramo dharmastathAhi.nsA cha dehiShu |
apUrvabhojanaM dharmo vighasAshitvameva cha || 41||

bhukte parijane pashchAdbhojanaM dharma uchyate |
brAhmaNasya gRRihasthasya shrotriyasya visheShataH || 42||

dampatyoH samashIlatvaM dharmashcha gRRihamedhinAm |
gRRihyANAM chaiva devAnAM nityaM puShpabalikriyA || 43||

nityopalepanaM dharmastathA nityopavAsitA |
susaMmRRiShTopalipte cha sAjyadhUmodgame gRRihe || 44||

eSha dvijajane dharmo gArhasthyo lokadhAraNaH |
dvijAtInAM satAM nityaM sadaivaiSha pravartate || 45||

yastu kShatragato devi tvayA dharma udIritaH |
tamahaM te pravakShyAmi taM me shRRiNu samAhitA || 46||

kShatriyasya smRRito dharmaH prajApAlanamAditaH |
nirdiShTaphalabhoktA hi rAjA dharmeNa yujyate || 47||

prajAH pAlayate yo hi dharmeNa manujAdhipaH |
tasya dharmArjitA lokAH prajApAlanasa~nchitAH || 48||

tatra rAj~naH paro dharmo damaH svAdhyAya eva cha |
agnihotraparispando dAnAdhyayanameva cha || 49||

yaj~nopavItadhAraNaM yaj~no dharmakriyAstathA |
bhRRityAnAM bharaNaM dharmaH kRRite karmaNyamoghatA || 50||

samyagdaNDe sthitirdharmo dharmo vedakratukriyAH |
vyavahArasthitirdharmaH satyavAkyaratistathA || 51||

Artahastaprado rAjA pretya cheha mahIyate |
gobrAhmaNArthe vikrAntaH sa~NgrAme nidhanaM gataH || 52||

ashvamedhajitA.NllokAnprApnoti tridivAlaye || 52||

vaishyasya satataM dharmaH pAshupAlyaM kRRiShistathA |
agnihotraparispando dAnAdhyayanameva cha || 53||

vANijyaM satpathasthAnamAtithyaM prashamo damaH |
viprANAM svAgataM tyAgo vaishyadharmaH sanAtanaH || 54||

tilAngandhAnrasA.nshchaiva na vikrINIta vai kvachit |
vaNikpathamupAsIno vaishyaH satpathamAshritaH || 55||

sarvAtithyaM trivargasya yathAshakti yathArhataH |
shUdradharmaH paro nityaM shushrUShA cha dvijAtiShu || 56||

sa shUdraH sa.nshitatapAH satyasandho jitendriyaH |
shushrUShannatithiM prAptaM tapaH sa~nchinute mahat || 57||

tyaktahi.nsaH shubhAchAro devatAdvijapUjakaH |
shUdro dharmaphalairiShTaiH samprayujyeta buddhimAn || 58||

etatte sarvamAkhyAtaM chAturvarNyasya shobhane |
ekaikasyeha subhage kimanyachChrotumichChasi || 59||

\hrule

\medskip
                  129
\medskip

umovAcha||

uktAstvayA pRRithagdharmAshchAturvarNyahitAH shubhAH |
sarvavyApI tu yo dharmo bhagava.nstaM bravIhi me || 1||

maheshvara uvAcha||

brAhmaNA lokasAreNa sRRiShTA dhAtrA guNArthinA |
lokA.nstArayituM kRRitsnAnmartyeShu kShitidevatAH || 2||

teShAmimaM pravakShyAmi dharmakarmaphalodayam |
brAhmaNeShu hi yo dharmaH sa dharmaH paramo mataH || 3||

ime tu lokadharmArthaM trayaH sRRiShTAH svayambhuvA |
pRRithivyAH sarjane nityaM sRRiShTAstAnapi me shRRiNu || 4||

vedoktaH paramo dharmaH smRRitishAstragato.aparaH |
shiShTAchIrNaH paraH proktastrayo dharmAH sanAtanAH || 5||

traividyo brAhmaNo vidvAnna chAdhyayanajIvanaH |
trikarmA triparikrAnto maitra eSha smRRito dvijaH || 6||

ShaDimAni tu karmANi provAcha bhuvaneshvaraH |
vRRittyarthaM brAhmaNAnAM vai shRRiNu tAni samAhitA || 7||

yajanaM yAjanaM chaiva tathA dAnapratigrahau |
adhyApanamadhItaM cha ShaTkarmA dharmabhAgdvijaH || 8||

nityasvAdhyAyatA dharmo dharmo yaj~naH sanAtanaH |
dAnaM prashasyate chAsya yathAshakti yathAvidhi || 9||

ayaM tu paramo dharmaH pravRRittaH satsu nityashaH |
gRRihasthatA vishuddhAnAM dharmasya nichayo mahAn || 10||

pa~nchayaj~navishuddhAtmA satyavAganasUyakaH |
dAtA brAhmaNasatkartA susaMmRRiShTaniveshanaH || 11||

amAnI cha sadAjihmaH snigdhavANIpradastathA |
atithyabhyAgataratiH sheShAnnakRRitabhojanaH || 12||

pAdyamarghyaM yathAnyAyamAsanaM shayanaM tathA |
dIpaM pratishrayaM chApi yo dadAti sa dhArmikaH || 13||

prAtarutthAya chAchamya bhojanenopamantrya cha |
satkRRityAnuvrajedyashcha tasya dharmaH sanAtanaH || 14||

sarvAtithyaM trivargasya yathAshakti divAnisham |
shUdradharmaH samAkhyAtastrivarNaparichAraNam || 15||

pravRRittilakShaNo dharmo gRRihastheShu vidhIyate |
tamahaM kIrtayiShyAmi sarvabhUtahitaM shubham || 16||

dAtavyamasakRRichChaktyA yaShTavyamasakRRittathA |
puShTikarmavidhAnaM cha kartavyaM bhUtimichChatA || 17||

dharmeNArthaH samAhAryo dharmalabdhaM tridhA dhanam |
kartavyaM dharmaparamaM mAnavena prayatnataH || 18||

ekenA.nshena dharmArthashchartavyo bhUtimichChatA |
ekenA.nshena kAmArtha ekama.nshaM vivardhayet || 19||

nivRRittilakShaNastvanyo dharmo mokSha iti smRRitaH |
tasya vRRittiM pravakShyAmi shRRiNu me devi tattvataH || 20||

sarvabhUtadayA dharmo na chaikagrAmavAsitA |
AshApAshavimokShashcha shasyate mokShakA~NkShiNAm || 21||

na kuNDyAM nodake sa~Ngo na vAsasi na chAsane |
na tridaNDe na shayane nAgnau na sharaNAlaye || 22||

adhyAtmagatachitto yastanmanAstatparAyaNaH |
yukto yogaM prati sadA pratisa~NkhyAnameva cha || 23||

vRRikShamUlashayo nityaM shUnyAgAraniveshanaH |
nadIpulinashAyI cha nadItIraratishcha yaH || 24||

vimuktaH sarvasa~NgeShu snehabandheShu cha dvijaH |
AtmanyevAtmano bhAvaM samAsajyATati dvijaH || 25||

sthANubhUto nirAhAro mokShadRRiShTena karmaNA |
parivrajati yo yuktastasya dharmaH sanAtanaH || 26||

na chaikatra chirAsakto na chaikagrAmagocharaH |
yukto hyaTati nirmukto na chaikapulineshayaH || 27||

eSha mokShavidAM dharmo vedoktaH satpathaH satAm |
yo mArgamanuyAtImaM padaM tasya na vidyate || 28||

chaturvidhA bhikShavaste kuTIcharakRRitodakaH |
ha.nsaH paramaha.nsashcha yo yaH pashchAtsa uttamaH || 29||

ataH parataraM nAsti nAdharaM na tiro.agrataH |
aduHkhamasukhaM saumyamajarAmaramavyayam || 30||

umovAcha||

gArhasthyo mokShadharmashcha sajjanAcharitastvayA |
bhAShito martyalokasya mArgaH shreyaskaro mahAn || 31||

RRiShidharmaM tu dharmaj~na shrotumichChAmyanuttamam |
spRRihA bhavati me nityaM tapovananivAsiShu || 32||

AjyadhUmodbhavo gandho ruNaddhIva tapovanam |
taM dRRiShTvA me manaH prItaM maheshvara sadA bhavet || 33||

etaM me sa.nshayaM deva munidharmakRRitaM vibho |
sarvadharmArthatattvaj~na devadeva vadasva me || 34||

nikhilena mayA pRRiShTaM mahAdeva yathAtatham || 34||

maheshvara uvAcha||

hanta te.ahaM pravakShyAmi munidharmamanuttamam |
yaM kRRitvA munayo yAnti siddhiM svatapasA shubhe || 35||

phenapAnAmRRiShINAM yo dharmo dharmavidAM sadA |
taM me shRRiNu mahAbhAge dharmaj~ne dharmamAditaH || 36||

u~nChanti satataM tasminbrAhmaM phenotkaraM shubham |
amRRitaM brahmaNA pItaM madhuraM prasRRitaM divi || 37||

eSha teShAM vishuddhAnAM phenapAnAM tapodhane |
dharmacharyAkRRito mArgo vAlakhilyagaNe shRRiNu || 38||

vAlakhilyAstapaHsiddhA munayaH sUryamaNDale |
u~nChamu~nChanti dharmaj~nAH shAkunIM vRRittimAsthitAH || 39||

mRRiganirmokavasanAshchIravalkalavAsasaH |
nirdva.ndvAH satpathaM prAptA vAlakhilyAstapodhanAH || 40||

a~NguShThaparvamAtrAste sveShva~NgeShu vyavasthitAH |
tapashcharaNamIhante teShAM dharmaphalaM mahat || 41||

te suraiH samatAM yAnti surakAryArthasiddhaye |
dyotayanto dishaH sarvAstapasA dagdhakilbiShAH || 42||

ye tvanye shuddhamanaso dayAdharmaparAyaNAH |
santashchakracharAH puNyAH somalokacharAshcha ye || 43||

pitRRilokasamIpasthAsta u~nChanti yathAvidhi |
samprakShAlAshmakuTTAshcha dantolUkhalinastathA || 44||

somapAnAM cha devAnAmUShmapANAM tathaiva cha |
u~nChanti ye samIpasthAH svabhAvaniyatendriyAH || 45||

teShAmagnipariShyandaH pitRRidevArchanaM tathA |
yaj~nAnAM chApi pa~nchAnAM yajanaM dharma uchyate || 46||

eSha chakracharairdevi devalokacharairdvijaiH |
RRiShidharmaH sadA chIrNo yo.anyastamapi me shRRiNu || 47||

sarveShvevarShidharmeShu jeya AtmA jitendriyaH |
kAmakrodhau tataH pashchAjjetavyAviti me matiH || 48||

agnihotraparispando dharmarAtrisamAsanam |
somayaj~nAbhyanuj~nAnaM pa~nchamI yaj~nadakShiNA || 49||

nityaM yaj~nakriyA dharmaH pitRRidevArchane ratiH |
sarvAtithyaM cha kartavyamanneno~nChArjitena vai || 50||

nivRRittirupabhogasya gorasAnAM cha vai ratiH |
sthaNDile shayanaM yogaH shAkaparNaniShevaNam || 51||

phalamUlAshanaM vAyurApaH shaivalabhakShaNam |
RRiShINAM niyamA hyete yairjayantyajitAM gatim || 52||

vidhUme nyastamusale vya~NgAre bhuktavajjane |
atItapAtrasa~nchAre kAle vigatabhaikShake || 53||

atithiM kA~NkShamANo vai sheShAnnakRRitabhojanaH |
satyadharmaratiH kShAnto munidharmeNa yujyate || 54||

na stambhI na cha mAnI yo na pramatto na vismitaH |
mitrAmitrasamo maitro yaH sa dharmaviduttamaH || 55||

\hrule

\medskip
                  130
\medskip

umovAcha||

desheShu ramaNIyeShu girINAM nirjhareShu cha |
sravantInAM cha ku~njeShu parvatopavaneShu cha || 1||

desheShu cha vichitreShu phalavatsu samAhitAH |
mUlavatsu cha desheShu vasanti niyatavratAH || 2||

teShAmapi vidhiM puNyaM shrotumichChAmi sha~Nkara |
vAnaprastheShu devesha svasharIropajIviShu || 3||

maheshvara uvAcha||

vAnaprastheShu yo dharmastaM me shRRiNu samAhitA |
shrutvA chaikamanA devi dharmabuddhiparA bhava || 4||

sa.nsiddhairniyataiH sadbhirvanavAsamupAgataiH |
vAnaprasthairidaM karma kartavyaM shRRiNu yAdRRisham || 5||

trikAlamabhiShekArthaH pitRRidevArchanaM kriyA |
agnihotraparispanda iShTihomavidhistathA || 6||

nIvAragrahaNaM chaiva phalamUlaniShevaNam |
i~NgudairaNDatailAnAM snehArthaM cha niShevaNam || 7||

yogacharyAkRRitaiH siddhaiH kAmakrodhavivarjanam |
vIrashayyAmupAsadbhirvIrasthAnopasevibhiH || 8||

yuktairyogavahaiH sadbhirgrIShme pa~nchatapaistathA |
maNDUkayoganiyatairyathAnyAyaniShevibhiH || 9||

vIrAsanagatairnityaM sthaNDile shayanaistathA |
shItayogo.agniyogashcha chartavyo dharmabuddhibhiH || 10||

abbhakShairvAyubhakShaishcha shaivAlottarabhojanaiH |
ashmakuTTaistathA dAntaiH samprakShAlaistathAparaiH || 11||

chIravalkalasa.nvItairmRRigacharmanivAsibhiH |
kAryA yAtrA yathAkAlaM yathAdharmaM yathAvidhi || 12||

vananityairvanacharairvanapairvanagocharaiH |
vanaM gurumivAsAdya vastavyaM vanajIvibhiH || 13||

teShAM homakriyA dharmaH pa~nchayaj~naniShevaNam |
nAgapa~nchamayaj~nasya vedoktasyAnupAlanam || 14||

aShTamIyaj~naparatA chAturmAsyaniShevaNam |
paurNamAsyAM tu yo yaj~no nityayaj~nastathaiva cha || 15||

vimuktA dArasa.nyogairvimuktAH sarvasa~NkaraiH |
vimuktAH sarvapApaishcha charanti munayo vane || 16||

srugbhANDaparamA nityaM tretAgnisharaNAH sadA |
santaH satpathanityA ye te yAnti paramAM gatim || 17||

brahmalokaM mahApuNyaM somalokaM cha shAshvatam |
gachChanti munayaH siddhA RRiShidharmavyapAshrayAt || 18||

eSha dharmo mayA devi vAnaprasthAshritaH shubhaH |
vistareNArthasampanno yathAsthUlamudAhRRitaH || 19||

umovAcha||

bhagavandevadevesha sarvabhUtanamaskRRita |
yo dharmo munisa~Nghasya siddhivAdeShu taM vada || 20||

siddhivAdeShu sa.nsiddhAstathA vananivAsinaH |
svairiNo dArasa.nyuktAsteShAM dharmaH kathaM smRRitaH || 21||

maheshvara uvAcha||

svairiNastApasA devi sarve dAravihAriNaH |
teShAM mauNDyaM kaShAyashcha vAsarAtrishcha kAraNam || 22||

trikAlamabhiShekashcha hotraM tvRRiShikRRitaM mahat |
samAdhiH satpathasthAnaM yathoditaniShevaNam || 23||

ye cha te pUrvakathitA dharmA vananivAsinAm |
yadi sevanti dharmA.nstAnApnuvanti tapaHphalam || 24||

ye cha dampatidharmANaH svadAraniyatendriyAH |
charanti vidhidRRiShTaM tadRRitukAlAbhigAminaH || 25||

teShAmRRiShikRRito dharmo dharmiNAmupapadyate |
na kAmakArAtkAmo.anyaH sa.nsevyo dharmadarshibhiH || 26||

sarvabhUteShu yaH samyagdadAtyabhayadakShiNAm |
hi.nsAroShavimuktAtmA sa vai dharmeNa yujyate || 27||

sarvabhUtAnukampI yaH sarvabhUtArjavavrataH |
sarvabhUtAtmabhUtashcha sa vai dharmeNa yujyate || 28||

sarvavedeShu vA snAnaM sarvabhUteShu chArjavam |
ubhe ete same syAtAmArjavaM vA vishiShyate || 29||

ArjavaM dharma ityAhuradharmo jihma uchyate |
Arjaveneha sa.nyukto naro dharmeNa yujyate || 30||

Arjavo bhuvane nityaM vasatyamarasaMnidhau |
tasmAdArjavanityaH syAdya ichCheddharmamAtmanaH || 31||

kShAnto dAnto jitakrodho dharmabhUto.avihi.nsakaH |
dharme ratamanA nityaM naro dharmeNa yujyate || 32||

vyapetatandro dharmAtmA shakyA satpathamAshritaH |
chAritraparamo buddho brahmabhUyAya kalpate || 33||

umovAcha||

AshramAbhiratA deva tApasA ye tapodhanAH |
dIptimantaH kayA chaiva charyayAtha bhavanti te || 34||

rAjAno rAjaputrAshcha nirdhanA vA mahAdhanAH |
karmaNA kena bhagavanprApnuvanti mahAphalam || 35||

nityaM sthAnamupAgamya divyachandanarUShitAH |
kena vA karmaNA deva bhavanti vanagocharAH || 36||

etaM me sa.nshayaM deva tapashcharyAgataM shubham |
sha.nsa sarvamasheSheNa tryakSha tripuranAshana || 37||

maheshvara uvAcha||

upavAsavratairdAntA ahi.nsrAH satyavAdinaH |
sa.nsiddhAH pretya gandharvaiH saha modantyanAmayAH || 38||

maNDUkayogashayano yathAsthAnaM yathAvidhi |
dIkShAM charati dharmAtmA sa nAgaiH saha modate || 39||

shaShpaM mRRigamukhotsRRiShTaM yo mRRigaiH saha sevate |
dIkShito vai mudA yuktaH sa gachChatyamarAvatIm || 40||

shaivAlaM shIrNaparNaM vA tadvrato yo niShevate |
shItayogavaho nityaM sa gachChetparamAM gatim || 41||

vAyubhakSho.ambubhakSho vA phalamUlAshano.api vA |
yakSheShvaishvaryamAdhAya modate.apsarasAM gaNaiH || 42||

agniyogavaho grIShme vidhidRRiShTena karmaNA |
chIrtvA dvAdasha varShANi rAjA bhavati pArthivaH || 43||

AhAraniyamaM kRRitvA munirdvAdashavArShikam |
maruM sa.nsAdhya yatnena rAjA bhavati pArthivaH || 44||

sthaNDile shuddhamAkAshaM parigRRihya samantataH |
pravishya cha mudA yukto dIkShAM dvAdashavArShikIm || 45||

sthaNDilasya phalAnyAhuryAnAni shayanAni cha |
gRRihANi cha mahArhANi chandrashubhrANi bhAmini || 46||

AtmAnamupajIvanyo niyato niyatAshanaH |
dehaM vAnashane tyaktvA sa svargaM samupAshnute || 47||

AtmAnamupajIvanyo dIkShAM dvAdashavArShikIm |
tyaktvA mahArNave dehaM vAruNaM lokamashnute || 48||

AtmAnamupajIvanyo dIkShAM dvAdashavArShikIm |
ashmanA charaNau bhittvA guhyakeShu sa modate || 49||

sAdhayitvAtmanAtmAnaM nirdva.ndvo niShparigrahaH |
chIrtvA dvAdasha varShANi dIkShAmekAM manogatAm || 50||

svargalokamavApnoti devaishcha saha modate || 50||

AtmAnamupajIvanyo dIkShAM dvAdashavArShikIm |
hutvAgnau dehamutsRRijya vahniloke mahIyate || 51||

yastu devi yathAnyAyaM dIkShito niyato dvijaH |
AtmanyAtmAnamAdhAya nirdva.ndvo niShparigrahaH || 52||

chIrtvA dvAdasha varShANi dIkShAmekAM manogatAm |
araNIsahitaM skandhe baddhvA gachChatyanAvRRitaH || 53||

vIrAdhvAnamanA nityaM vIrAsanaratastathA |
vIrasthAyI cha satataM sa vIragatimApnuyAt || 54||

sa shakralokago nityaM sarvakAmapuraskRRitaH |
divyapuShpasamAkIrNo divyachandanabhUShitaH || 55||

sukhaM vasati dharmAtmA divi devagaNaiH saha || 55||

vIralokagato vIro vIrayogavahaH sadA |
sattvasthaH sarvamutsRRijya dIkShito niyataH shuchiH || 56||

vIrAdhvAnaM prapadyedyastasya lokAH sanAtanAH || 56||

kAmagena vimAnena sa vai charati chChandataH |
shakralokagataH shrImAnmodate cha nirAmayaH || 57||

\hrule

\medskip
                  131
\medskip

umovAcha||

bhagavanbhaganetraghna pUShNo dashanapAtana |
dakShakratuhara tryakSha sa.nshayo me mahAnayam || 1||

chAturvarNyaM bhagavatA pUrvaM sRRiShTaM svayambhuvA |
kena karmavipAkena vaishyo gachChati shUdratAm || 2||

vaishyo vA kShatriyaH kena dvijo vA kShatriyo bhavet |
pratilomaH kathaM deva shakyo dharmo niShevitum || 3||

kena vA karmaNA vipraH shUdrayonau prajAyate |
kShatriyaH shUdratAmeti kena vA karmaNA vibho || 4||

etaM me sa.nshayaM deva vada bhUtapate.anagha |
trayo varNAH prakRRityeha kathaM brAhmaNyamApnuyuH || 5||

maheshvara uvAcha||

brAhmaNyaM devi duShprApaM nisargAdbrAhmaNaH shubhe |
kShatriyo vaishyashUdrau vA nisargAditi me matiH || 6||

karmaNA duShkRRiteneha sthAnAdbhrashyati vai dvijaH |
jyeShThaM varNamanuprApya tasmAdrakSheta vai dvijaH || 7||

sthito brAhmaNadharmeNa brAhmaNyamupajIvati |
kShatriyo vAtha vaishyo vA brahmabhUyAya gachChati || 8||

yastu vipratvamutsRRijya kShAtraM dharmaM niShevate |
brAhmaNyAtsa paribhraShTaH kShatrayonau prajAyate || 9||

vaishyakarma cha yo vipro lobhamohavyapAshrayaH |
brAhmaNyaM durlabhaM prApya karotyalpamatiH sadA || 10||

sa dvijo vaishyatAmeti vaishyo vA shUdratAmiyAt |
svadharmAtprachyuto viprastataH shUdratvamApnute || 11||

tatrAsau nirayaM prApto varNabhraShTo bahiShkRRitaH |
brahmalokaparibhraShTaH shUdraH samupajAyate || 12||

kShatriyo vA mahAbhAge vaishyo vA dharmachAriNi |
svAni karmANyapAhAya shUdrakarmANi sevate || 13||

svasthAnAtsa paribhraShTo varNasa~NkaratAM gataH |
brAhmaNaH kShatriyo vaishyaH shUdratvaM yAti tAdRRishaH || 14||

yastu shuddhaH svadharmeNa j~nAnavij~nAnavA~nshuchiH |
dharmaj~no dharmanirataH sa dharmaphalamashnute || 15||

idaM chaivAparaM devi brahmaNA samudIritam |
adhyAtmaM naiShThikaM sadbhirdharmakAmairniShevyate || 16||

ugrAnnaM garhitaM devi gaNAnnaM shrAddhasUtakam |
ghuShTAnnaM naiva bhoktavyaM shUdrAnnaM naiva karhichit || 17||

shUdrAnnaM garhitaM devi devadevairmahAtmabhiH |
pitAmahamukhotsRRiShTaM pramANamiti me matiH || 18||

shUdrAnnenAvasheSheNa jaThare yo mriyeta vai |
AhitAgnistathA yajvA sa shUdragatibhAgbhavet || 19||

tena shUdrAnnasheSheNa brahmasthAnAdapAkRRitaH |
brAhmaNaH shUdratAmeti nAsti tatra vichAraNA || 20||

yasyAnnenAvasheSheNa jaThare yo mriyeta vai |
tAM tAM yoniM vrajedvipro yasyAnnamupajIvati || 21||

brAhmaNatvaM shubhaM prApya durlabhaM yo.avamanyate |
abhojyAnnAni chAshnAti sa dvijatvAtpateta vai || 22||

surApo brahmahA kShudrashchauro bhagnavrato.ashuchiH |
svAdhyAyavarjitaH pApo lubdho naikRRitikaH shaThaH || 23||

avratI vRRiShalIbhartA kuNDAshI somavikrayI |
nihInasevI vipro hi patati brahmayonitaH || 24||

gurutalpI gurudveShI gurukutsAratishcha yaH |
brahmadviTchApi patati brAhmaNo brahmayonitaH || 25||

ebhistu karmabhirdevi shubhairAcharitaistathA |
shUdro brAhmaNatAM gachChedvaishyaH kShatriyatAM vrajet || 26||

shUdrakarmANi sarvANi yathAnyAyaM yathAvidhi |
shushrUShAM paricharyAM cha jyeShThe varNe prayatnataH || 27||

kuryAdavimanAH shUdraH satataM satpathe sthitaH || 27||

daivatadvijasatkartA sarvAtithyakRRitavrataH |
RRitukAlAbhigAmI cha niyato niyatAshanaH || 28||

chaukShashchaukShajanAnveShI sheShAnnakRRitabhojanaH |
vRRithAmA.nsAnyabhu~njAnaH shUdro vaishyatvamRRichChati || 29||

RRitavAganaha.nvAdI nirdva.ndvaH shamakovidaH |
yajate nityayaj~naishcha svAdhyAyaparamaH shuchiH || 30||

dAnto brAhmaNasatkartA sarvavarNabubhUShakaH |
gRRihasthavratamAtiShThandvikAlakRRitabhojanaH || 31||

sheShAshI vijitAhAro niShkAmo niraha.nvadaH |
agnihotramupAsa.nshcha juhvAnashcha yathAvidhi || 32||

sarvAtithyamupAtiShTha~nsheShAnnakRRitabhojanaH |
tretAgnimantravihito vaishyo bhavati vai yadi || 33||

sa vaishyaH kShatriyakule shuchau mahati jAyate || 33||

sa vaishyaH kShatriyo jAto janmaprabhRRiti sa.nskRRitaH |
upanIto vrataparo dvijo bhavati satkRRitaH || 34||

dadAti yajate yaj~naiH sa.nskRRitairAptadakShiNaiH |
adhIte svargamanvichCha.nstretAgnisharaNaH sadA || 35||

Artahastaprado nityaM prajA dharmeNa pAlayan |
satyaH satyAni kurute nityaM yaH sukhadarshanaH || 36||

dharmadaNDo na nirdaNDo dharmakAryAnushAsakaH |
yantritaH kAryakaraNe ShaDbhAgakRRitalakShaNaH || 37||

grAmyadharmAnna seveta svachChandenArthakovidaH |
RRitukAle tu dharmAtmA patnIM seveta nityadA || 38||

sarvopavAsI niyataH svAdhyAyaparamaH shuchiH |
barhiShkAntarite nityaM shayAno.agnigRRihe sadA || 39||

sarvAtithyaM trivargasya kurvANaH sumanAH sadA |
shUdrANAM chAnnakAmAnAM nityaM siddhamiti bruvan || 40||

svArthAdvA yadi vA kAmAnna ki~nchidupalakShayet |
pitRRidevAtithikRRite sAdhanaM kurute cha yaH || 41||

svaveshmani yathAnyAyamupAste bhaikShameva cha |
trikAlamagnihotraM cha juhvAno vai yathAvidhi || 42||

gobrAhmaNahitArthAya raNe chAbhimukho hataH |
tretAgnimantrapUtaM vA samAvishya dvijo bhavet || 43||

j~nAnavij~nAnasampannaH sa.nskRRito vedapAragaH |
vipro bhavati dharmAtmA kShatriyaH svena karmaNA || 44||

etaiH karmaphalairdevi nyUnajAtikulodbhavaH |
shUdro.apyAgamasampanno dvijo bhavati sa.nskRRitaH || 45||

brAhmaNo vApyasadvRRittaH sarvasa~NkarabhojanaH |
brAhmaNyaM puNyamutsRRijya shUdro bhavati tAdRRishaH || 46||

karmabhiH shuchibhirdevi shuddhAtmA vijitendriyaH |
shUdro.api dvijavatsevya iti brahmAbravItsvayam || 47||

svabhAvakarma cha shubhaM yatra shUdre.api tiShThati |
vishuddhaH sa dvijAtirvai vij~neya iti me matiH || 48||

na yonirnApi sa.nskAro na shrutaM na cha saMnatiH |
kAraNAni dvijatvasya vRRittameva tu kAraNam || 49||

sarvo.ayaM brAhmaNo loke vRRittena tu vidhIyate |
vRRitte sthitashcha sushroNi brAhmaNatvaM nigachChati || 50||

brAhmaH svabhAvaH kalyANi samaH sarvatra me matiH |
nirguNaM nirmalaM brahma yatra tiShThati sa dvijaH || 51||

ete yoniphalA devi sthAnabhAganidarshakAH |
svayaM cha varadenoktA brahmaNA sRRijatA prajAH || 52||

brAhmaNo hi mahatkShetraM loke charati pAdavat |
yattatra bIjaM vapati sA kRRiShiH pAralaukikI || 53||

mitAshinA sadA bhAvyaM satpathAlambinA sadA |
brAhmamArgamatikramya vartitavyaM bubhUShatA || 54||

saMhitAdhyAyinA bhAvyaM gRRihe vai gRRihamedhinA |
nityaM svAdhyAyayuktena dAnAdhyayanajIvinA || 55||

evambhUto hi yo vipraH satataM satpathe sthitaH |
AhitAgniradhIyAno brahmabhUyAya kalpate || 56||

brAhmaNyameva samprApya rakShitavyaM yatAtmabhiH |
yonipratigrahAdAnaiH karmabhishcha shuchismite || 57||

etatte sarvamAkhyAtaM yathA shUdro bhaveddvijaH |
brAhmaNo vA chyuto dharmAdyathA shUdratvamApnute || 58||

\hrule

\medskip
                  132
\medskip

umovAcha||

bhagavansarvabhUtesha surAsuranamaskRRita |
dharmAdharme nRRiNAM deva brUhi me sa.nshayaM vibho || 1||

karmaNA manasA vAchA trividhaM hi naraH sadA |
badhyate bandhanaiH pAshairmuchyate.apyatha vA punaH || 2||

kena shIlena vA deva karmaNA kIdRRishena vA |
samAchArairguNairvAkyaiH svargaM yAntIha mAnavAH || 3||

maheshvara uvAcha||

devi dharmArthatattvaj~ne satyanitye dame rate |
sarvaprANihitaH prashnaH shrUyatAM buddhivardhanaH || 4||

satyadharmaratAH santaH sarvalipsAvivarjitAH |
nAdharmeNa na dharmeNa badhyante Chinnasa.nshayAH || 5||

pralayotpattitattvaj~nAH sarvaj~nAH samadarshinaH |
vItarAgA vimuchyante puruShAH sarvabandhanaiH || 6||

karmaNA manasA vAchA ye na hi.nsanti ki~nchana |
ye na sajjanti kasmi.nshchidbadhyante te na karmabhiH || 7||

prANAtipAtAdviratAH shIlavanto dayAnvitAH |
tulyadveShyapriyA dAntA muchyante karmabandhanaiH || 8||

sarvabhUtadayAvanto vishvAsyAH sarvajantuShu |
tyaktahi.nsAsamAchArAste narAH svargagAminaH || 9||

parasve nirmamA nityaM paradAravivarjakAH |
dharmalabdhArthabhoktAraste narAH svargagAminaH || 10||

mAtRRivatsvasRRivachchaiva nityaM duhitRRivachcha ye |
paradAreShu vartante te narAH svargagAminaH || 11||

stainyAnnivRRittAH satataM santuShTAH svadhanena cha |
svabhAgyAnyupajIvanti te narAH svargagAminaH || 12||

svadAraniratA ye cha RRitukAlAbhigAminaH |
agrAmyasukhabhogAshcha te narAH svargagAminaH || 13||

paradAreShu ye nityaM chAritrAvRRitalochanAH |
yatendriyAH shIlaparAste narAH svargagAminaH || 14||

eSha devakRRito mArgaH sevitavyaH sadA naraiH |
akaShAyakRRitashchaiva mArgaH sevyaH sadA budhaiH || 15||

dAnadharmatapoyuktaH shIlashauchadayAtmakaH |
vRRittyarthaM dharmahetorvA sevitavyaH sadA naraiH || 16||

svargavAsamabhIpsadbhirna sevyastvata uttaraH || 16||

umovAcha||

vAchAtha badhyate yena muchyate.apyatha vA punaH |
tAni karmANi me deva vada bhUtapate.anagha || 17||

maheshvara uvAcha||

AtmahetoH parArthe vA narmahAsyAshrayAttathA |
ye mRRiShA na vadantIha te narAH svargagAminaH || 18||

vRRittyarthaM dharmahetorvA kAmakArAttathaiva cha |
anRRitaM ye na bhAShante te narAH svargagAminaH || 19||

shlakShNAM vANIM nirAbAdhAM madhurAM pApavarjitAm |
svAgatenAbhibhAShante te narAH svargagAminaH || 20||

kaTukAM ye na bhAShante paruShAM niShThurAM giram |
apaishunyaratAH santaste narAH svargagAminaH || 21||

pishunAM ye na bhAShante mitrabhedakarIM giram |
RRitAM maitrIM prabhAShante te narAH svargagAminaH || 22||

varjayanti sadA sUchyaM paradrohaM cha mAnavAH |
sarvabhUtasamA dAntAste narAH svargagAminaH || 23||

shaThapralApAdviratA viruddhaparivarjakAH |
saumyapralApino nityaM te narAH svargagAminaH || 24||

na kopAdvyAharante ye vAchaM hRRidayadAraNIm |
sAntvaM vadanti kruddhApi te narAH svargagAminaH || 25||

eSha vANIkRRito devi dharmaH sevyaH sadA naraiH |
shubhaH satyaguNo nityaM varjanIyA mRRiShA budhaiH || 26||

umovAcha||

manasA badhyate yena karmaNA puruShaH sadA |
tanme brUhi mahAbhAga devadeva pinAkadhRRik || 27||

maheshvara uvAcha||

mAnaseneha dharmeNa sa.nyuktAH puruShAH sadA |
svargaM gachChanti kalyANi tanme kIrtayataH shRRiNu || 28||

duShpraNItena manasA duShpraNItatarAkRRitiH |
badhyate mAnavo yena shRRiNu chAnyachChubhAnane || 29||

araNye vijane nyastaM parasvaM vIkShya ye narAH |
manasApi na hi.nsanti te narAH svargagAminaH || 30||

grAme gRRihe vA yaddravyaM pArakyaM vijane sthitam |
nAbhinandanti vai nityaM te narAH svargagAminaH || 31||

tathaiva paradArAnye kAmavRRittAnrahogatAn |
manasApi na hi.nsanti te narAH svargagAminaH || 32||

shatruM mitraM cha ye nityaM tulyena manasA narAH |
bhajanti maitrAH sa~Ngamya te narAH svargagAminaH || 33||

shrutavanto dayAvantaH shuchayaH satyasa~NgarAH |
svairarthaiH parisantuShTAste narAH svargagAminaH || 34||

avairA ye tvanAyAsA maitrachittaparAH sadA |
sarvabhUtadayAvantaste narAH svargagAminaH || 35||

shraddhAvanto dayAvantashchokShAshchokShajanapriyAH |
dharmAdharmavido nityaM te narAH svargagAminaH || 36||

shubhAnAmashubhAnAM cha karmaNAM phalasa~nchaye |
vipAkaj~nAshcha ye devi te narAH svargagAminaH || 37||

nyAyopetA guNopetA devadvijaparAH sadA |
samatAM samanuprAptAste narAH svargagAminaH || 38||

shubhaiH karmaphalairdevi mayaite parikIrtitAH |
svargamArgopagA bhUyaH kimanyachChrotumichChasi || 39||

umovAcha||

mahAnme sa.nshayaH kashchinmartyAnprati maheshvara |
tasmAttaM naipuNenAdya mamAkhyAtuM tvamarhasi || 40||

kenAyurlabhate dIrghaM karmaNA puruShaH prabho |
tapasA vApi devesha kenAyurlabhate mahat || 41||

kShINAyuH kena bhavati karmaNA bhuvi mAnavaH |
vipAkaM karmaNAM deva vaktumarhasyanindita || 42||

apare cha mahAbhogA mandabhogAstathApare |
akulInAstathA chAnye kulInAshcha tathApare || 43||

durdarshAH kechidAbhAnti narAH kAShThamayA iva |
priyadarshAstathA chAnye darshanAdeva mAnavAH || 44||

duShpraj~nAH kechidAbhAnti kechidAbhAnti paNDitAH |
mahApraj~nAstathaivAnye j~nAnavij~nAnadarshinaH || 45||

alpAbAdhAstathA kechinmahAbAdhAstathApare |
dRRishyante puruShA deva tanme sha.nsitumarhasi || 46||

maheshvara uvAcha||

hanta te.ahaM pravakShyAmi devi karmaphalodayam |
martyaloke narAH sarve yena svaM bhu~njate phalam || 47||

prANAtipAtI yo raudro daNDahastodyatastathA |
nityamudyatadaNDashcha hanti bhUtagaNAnnaraH || 48||

nirdayaH sarvabhUtAnAM nityamudvegakArakaH |
api kITapipIlAnAmasharaNyaH sunirghRRiNaH || 49||

evambhUto naro devi nirayaM pratipadyate |
viparItastu dharmAtmA rUpavAnabhijAyate || 50||

nirayaM yAti hi.nsAtmA yAti svargamahi.nsakaH |
yAtanAM niraye raudrAM sa kRRichChrAM labhate naraH || 51||

atha chennirayAttasmAtsamuttarati karhichit |
mAnuShyaM labhate chApi hInAyustatra jAyate || 52||

pApena karmaNA devi baddho hi.nsAratirnaraH |
apriyaH sarvabhUtAnAM hInAyurupajAyate || 53||

yastu shuklAbhijAtIyaH prANighAtavivarjakaH |
nikShiptadaNDo nirdaNDo na hinasti kadAchana || 54||

na ghAtayati no hanti ghnantaM naivAnumodate |
sarvabhUteShu sasneho yathAtmani tathApare || 55||

IdRRishaH puruShotkarSho devi devatvamashnute |
upapannAnsukhAnbhogAnupAshnAti mudA yutaH || 56||

atha chenmAnuShe loke kadAchidupapadyate |
tatra dIrghAyurutpannaH sa naraH sukhamedhate || 57||

evaM dIrghAyuShAM mArgaH suvRRittAnAM sukarmaNAm |
prANihi.nsAvimokSheNa brahmaNA samudIritaH || 58||

\hrule

\medskip
                  133
\medskip

umovAcha||

ki.nshIlAH ki.nsamAchArAH puruShAH kaishcha karmabhiH |
svargaM samabhipadyante sampradAnena kena vA || 1||

maheshvara uvAcha||

dAtA brAhmaNasatkartA dInAndhakRRipaNAdiShu |
bhakShyabhojyAnnapAnAnAM vAsasAM cha pradAyakaH || 2||

pratishrayAnsabhAH kUpAnprapAH puShkariNIstathA |
naityakAni cha sarvANi kimichChakamatIva cha || 3||

AsanaM shayanaM yAnaM dhanaM ratnaM gRRihA.nstathA |
sasyajAtAni sarvANi gAH kShetrANyatha yoShitaH || 4||

supratItamanA nityaM yaH prayachChati mAnavaH |
evambhUto mRRito devi devaloke.abhijAyate || 5||

tatroShya suchiraM kAlaM bhuktvA bhogAnanuttamAn |
sahApsarobhirmudito ramitvA nandanAdiShu || 6||

tasmAtsvargAchchyuto lokAnmAnuSheShUpajAyate |
mahAbhoge kule devi dhanadhAnyasamAchite || 7||

tatra kAmaguNaiH sarvaiH samupeto mudA yutaH |
mahAbhogo mahAkosho dhanI bhavati mAnavaH || 8||

ete devi mahAbhogAH prANino dAnashIlinaH |
brahmaNA vai purA proktAH sarvasya priyadarshanAH || 9||

apare mAnavA devi pradAnakRRipaNA dvijaiH |
yAchitA na prayachChanti vidyamAne.apyabuddhayaH || 10||

dInAndhakRRipaNAndRRiShTvA bhikShukAnatithInapi |
yAchyamAnA nivartante jihvAlobhasamanvitAH || 11||

na dhanAni na vAsA.nsi na bhogAnna cha kA~nchanam |
na gAvo nAnnavikRRitiM prayachChanti kadAchana || 12||

apravRRittAstu ye lubdhA nAstikA dAnavarjitAH |
evambhUtA narA devi nirayaM yAntyabuddhayaH || 13||

te chenmanuShyatAM yAnti yadA kAlasya paryayAt |
dhanarikte kule janma labhante svalpabuddhayaH || 14||

kShutpipAsAparItAshcha sarvabhogabahiShkRRitAH |
nirAshAH sarvabhogebhyo jIvantyadhamajIvikAm || 15||

alpabhogakule jAtA alpabhogaratA narAH |
anena karmaNA devi bhavantyadhanino narAH || 16||

apare stambhino nityaM mAninaH pApato ratAH |
AsanArhasya ye pIThaM na prayachChantyachetasaH || 17||

mArgArhasya cha ye mArgaM na yachChantyalpabuddhayaH |
pAdyArhasya cha ye pAdyaM na dadatyalpabuddhayaH || 18||

arghArhAnna cha satkArairarchayanti yathAvidhi |
arghyamAchamanIyaM vA na yachChantyalpabuddhayaH || 19||

guruM chAbhigataM premNA guruvanna bubhUShate |
abhimAnapravRRittena lobhena samavasthitAH || 20||

saMmAnyA.nshchAvamanyante vRRiddhAnparibhavanti cha |
eva.nvidhA narA devi sarve nirayagAminaH || 21||

te vai yadi narAstasmAnnirayAduttaranti vai |
varShapUgaistato janma labhante kutsite kule || 22||

shvapAkapulkasAdInAM kutsitAnAmachetasAm |
kuleShu teShu jAyante guruvRRiddhApachAyinaH || 23||

na stambhI na cha mAnI yo devatAdvijapUjakaH |
lokapUjyo namaskartA prashrito madhuraM vadan || 24||

sarvavarNapriyakaraH sarvabhUtahitaH sadA |
adveShI sumukhaH shlakShNaH snigdhavANIpradaH sadA || 25||

svAgatenaiva sarveShAM bhUtAnAmavihi.nsakaH |
yathArhasatkriyApUrvamarchayannupatiShThati || 26||

mArgArhAya dadanmArgaM guruM guruvadarchayan |
atithipragraharatastathAbhyAgatapUjakaH || 27||

evambhUto naro devi svargatiM pratipadyate |
tato mAnuShatAM prApya vishiShTakulajo bhavet || 28||

tatrAsau vipulairbhogaiH sarvaratnasamAyutaH |
yathArhadAtA chArheShu dharmacharyAparo bhavet || 29||

saMmataH sarvabhUtAnAM sarvalokanamaskRRitaH |
svakarmaphalamApnoti svayameva naraH sadA || 30||

udAttakulajAtIya udAttAbhijanaH sadA |
eSha dharmo mayA prokto vidhAtrA svayamIritaH || 31||

yastu raudrasamAchAraH sarvasattvabhaya~NkaraH |
hastAbhyAM yadi vA padbhyAM rajjvA daNDena vA punaH || 32||

loShTaiH stambhairupAyairvA jantUnbAdhati shobhane |
hi.nsArthaM nikRRitipraj~naH prodvejayati chaiva ha || 33||

upakrAmati jantU.nshcha udvegajananaH sadA |
eva.nshIlasamAchAro nirayaM pratipadyate || 34||

sa chenmAnuShatAM gachChedyadi kAlasya paryayAt |
bahvAbAdhaparikliShTe so.adhame jAyate kule || 35||

lokadveShyo.adhamaH pu.nsAM svayaM karmakRRitaiH phalaiH |
eSha devi manuShyeShu boddhavyo j~nAtibandhuShu || 36||

aparaH sarvabhUtAni dayAvAnanupashyati |
maitradRRiShTiH pitRRisamo nirvairo niyatendriyaH || 37||

nodvejayati bhUtAni na vihi.nsayate tathA |
hastapAdaiH suniyatairvishvAsyaH sarvajantuShu || 38||

na rajjvA na cha daNDena na loShTairnAyudhena cha |
udvejayati bhUtAni shlakShNakarmA dayAparaH || 39||

eva.nshIlasamAchAraH svarge samupajAyate |
tatrAsau bhavane divye mudA vasati devavat || 40||

sa chetkarmakShayAnmartyo manuShyeShUpajAyate |
alpAbAdho nirItIkaH sa jAtaH sukhamedhate || 41||

sukhabhAgI nirAyAso nirudvegaH sadA naraH |
eSha devi satAM mArgo bAdhA yatra na vidyate || 42||

umovAcha||

ime manuShyA dRRishyante UhApohavishAradAH |
j~nAnavij~nAnasampannAH praj~nAvanto.arthakovidAH || 43||

duShpraj~nAshchApare deva j~nAnavij~nAnavarjitAH || 43||

kena karmavipAkena praj~nAvAnpuruSho bhavet |
alpapraj~no virUpAkSha kathaM bhavati mAnavaH || 44||

etaM me sa.nshayaM Chinddhi sarvadharmavidAM vara || 44||

jAtyandhAshchApare deva rogArtAshchApare tathA |
narAH klIbAshcha dRRishyante kAraNaM brUhi tatra vai || 45||

maheshvara uvAcha||

brAhmaNAnvedaviduShaH siddhAndharmavidastathA |
paripRRichChantyaharahaH kushalAkushalaM tathA || 46||

varjayantyashubhaM karma sevamAnAH shubhaM tathA |
labhante svargatiM nityamiha loke sukhaM tathA || 47||

sa chenmAnuShatAM yAti medhAvI tatra jAyate |
shrutaM praj~nAnugaM chAsya kalyANamupajAyate || 48||

paradAreShu ye mUDhAshchakShurduShTaM prayu~njate |
tena duShTasvabhAvena jAtyandhAste bhavanti ha || 49||

manasA tu praduShTena nagnAM pashyanti ye striyam |
rogArtAste bhavantIha narA duShkRRitakarmiNaH || 50||

ye tu mUDhA durAchArA viyonau maithune ratAH |
puruSheShu suduShpraj~nAH klIbatvamupayAnti te || 51||

pashU.nshcha ye bandhayanti ye chaiva gurutalpagAH |
prakIrNamaithunA ye cha klIbA jAyanti te narAH || 52||

umovAcha||

sAvadyaM kiM nu vai karma niravadyaM tathaiva cha |
shreyaH kurvannavApnoti mAnavo devasattama || 53||

maheshvara uvAcha||

shreyA.nsaM mArgamAtiShThansadA yaH pRRichChate dvijAn |
dharmAnveShI guNAkA~NkShI sa svargaM samupAshnute || 54||

yadi mAnuShatAM devi kadAchitsa nigachChati |
medhAvI dhAraNAyuktaH prAj~nastatrAbhijAyate || 55||

eSha devi satAM dharmo mantavyo bhUtikArakaH |
nRRiNAM hitArthAya tava mayA vai samudAhRRitaH || 56||

umovAcha||

apare svalpavij~nAnA dharmavidveShiNo narAH |
brAhmaNAnvedaviduSho nechChanti parisarpitum || 57||

vratavanto narAH kechichChraddhAdamaparAyaNAH |
avratA bhraShTaniyamAstathAnye rAkShasopamAH || 58||

yajvAnashcha tathaivAnye nirhomAshcha tathApare |
kena karmavipAkena bhavantIha vadasva me || 59||

maheshvara uvAcha||

AgamAllokadharmANAM maryAdAH pUrvanirmitAH |
prAmANyenAnuvartante dRRishyante hi dRRiDhavratAH || 60||

adharmaM dharmamityAhurye cha mohavashaM gatAH |
avratA naShTamaryAdAste proktA brahmarAkShasAH || 61||

te chetkAlakRRitodyogAtsambhavantIha mAnuShAH |
nirhomA nirvaShaTkArAste bhavanti narAdhamAH || 62||

eSha devi mayA sarvaH sa.nshayachChedanAya te |
kushalAkushalo nR^INAM vyAkhyAto dharmasAgaraH || 63||

\hrule

\medskip
                  134
\medskip

maheshvara uvAcha||

parAvaraj~ne dharmaj~ne tapovananivAsini |
sAdhvi subhru sukeshAnte himavatparvatAtmaje || 1||

dakShe shamadamopete nirmame dharmachAriNi |
pRRichChAmi tvAM varArohe pRRiShTA vada mamepsitam || 2||

sAvitrI brahmaNaH sAdhvI kaushikasya shachI satI |
mArtaNDajasya dhUmorNA RRiddhirvaishravaNasya cha || 3||

varuNasya tato gaurI sUryasya cha suvarchalA |
rohiNI shashinaH sAdhvI svAhA chaiva vibhAvasoH || 4||

aditiH kashyapasyAtha sarvAstAH patidevatAH |
pRRiShTAshchopAsitAshchaiva tAstvayA devi nityashaH || 5||

tena tvAM paripRRichChAmi dharmaj~ne dharmavAdini |
strIdharmaM shrotumichChAmi tvayodAhRRitamAditaH || 6||

sahadharmacharI me tvaM samashIlA samavratA |
samAnasAravIryA cha tapastIvraM kRRitaM cha te || 7||

tvayA hyukto visheSheNa pramANatvamupaiShyati || 7||

striyashchaiva visheSheNa strIjanasya gatiH sadA |
gaurgAM gachChati sushroNi lokeShveShA sthitiH sadA || 8||

mama chArdhaM sharIrasya mama chArdhAdviniHsRRitA |
surakAryakarI cha tvaM lokasantAnakAriNI || 9||

tava sarvaH suviditaH strIdharmaH shAshvataH shubhe |
tasmAdasheShato brUhi strIdharmaM vistareNa me || 10||

umovAcha||

bhagavansarvabhUtesha bhUtabhavyabhavodbhava |
tvatprabhAvAdiyaM deva vAkchaiva pratibhAti me || 11||

imAstu nadyo devesha sarvatIrthodakairyutAH |
upasparshanahetostvA samIpasthA upAsate || 12||

etAbhiH saha saMmantrya pravakShyAmyanupUrvashaH |
prabhavanyo.anaha.nvAdI sa vai puruSha uchyate || 13||

strI cha bhUtesha satataM striyamevAnudhAvati |
mayA saMmAnitAshchaiva bhaviShyanti saridvarAH || 14||

eShA sarasvatI puNyA nadInAmuttamA nadI |
prathamA sarvasaritAM nadI sAgaragAminI || 15||

vipAshA cha vitastA cha chandrabhAgA irAvatI |
shatadrurdevikA sindhuH kaushikI gomatI tathA || 16||

tathA devanadI cheyaM sarvatIrthAbhisa.nvRRitA |
gaganAdgAM gatA devI ga~NgA sarvasaridvarA || 17||

ityuktvA devadevasya patnI dharmabhRRitAM varA |
smitapUrvamivAbhAShya sarvAstAH saritastadA || 18||

apRRichChaddevamahiShI strIdharmaM dharmavatsalA |
strIdharmakushalAstA vai ga~NgAdyAH saritAM varAH || 19||

ayaM bhagavatA dattaH prashnaH strIdharmasa.nshritaH |
taM tu saMmantrya yuShmAbhirvaktumichChAmi sha~Nkare || 20||

na chaikasAdhyaM pashyAmi vij~nAnaM bhuvi kasyachit |
divi vA sAgaragamAstena vo mAnayAmyaham || 21||

bhIShma uvAcha||

evaM sarvAH sarichChreShThAH pRRiShTAH puNyatamAH shivAH |
tato devanadI ga~NgA niyuktA pratipUjya tAm || 22||

bahvIbhirbuddhibhiH sphItA strIdharmaj~nA shuchismitA |
shailarAjasutAM devIM puNyA pApApahAM shivAm || 23||

buddhyA vinayasampannA sarvaj~nAnavishAradA |
sasmitaM bahubuddhyADhyA ga~NgA vachanamabravIt || 24||

dhanyAH smo.anugRRihItAH smo devi dharmaparAyaNA |
yA tvaM sarvajaganmAnyA nadIrmAnayase.anaghe || 25||

prabhavanpRRichChate yo hi saMmAnayati vA punaH |
nUnaM janamaduShTAtmA paNDitAkhyAM sa gachChati || 26||

j~nAnavij~nAnasampannAnUhApohavishAradAn |
pravaktR^InpRRichChate yo.anyAnsa vai nA padamarchChati || 27||

anyathA bahubuddhyADhyo vAkyaM vadati sa.nsadi |
anyathaiva hyahaMmAnI durbalaM vadate vachaH || 28||

divyaj~nAne divi shreShThe divyapuNye sadotthite |
tvamevArhasi no devi strIdharmamanushAsitum || 29||

bhIShma uvAcha||

tataH sArAdhitA devI ga~NgayA bahubhirguNaiH |
prAha sarvamasheSheNa strIdharmaM surasundarI || 30||

strIdharmo mAM prati yathA pratibhAti yathAvidhi |
tamahaM kIrtayiShyAmi tathaiva prathito bhavet || 31||

strIdharmaH pUrva evAyaM vivAhe bandhubhiH kRRitaH |
sahadharmacharI bharturbhavatyagnisamIpataH || 32||

susvabhAvA suvachanA suvRRittA sukhadarshanA |
ananyachittA sumukhI bhartuH sA dharmachAriNI || 33||

sA bhaveddharmaparamA sA bhaveddharmabhAginI |
devavatsatataM sAdhvI yA bhartAraM prapashyati || 34||

shushrUShAM parichAraM cha devavadyA karoti cha |
nAnyabhAvA hyavimanAH suvratA sukhadarshanA || 35||

putravaktramivAbhIkShNaM bharturvadanamIkShate |
yA sAdhvI niyatAchArA sA bhaveddharmachAriNI || 36||

shrutvA dampatidharmaM vai sahadharmakRRitaM shubham |
ananyachittA sumukhI bhartuH sA dharmachAriNI || 37||

paruShANyapi choktA yA dRRiShTA vA krUrachakShuShA |
suprasannamukhI bharturyA nArI sA pativratA || 38||

na chandrasUryau na taruM puMnAmno yA nirIkShate |
bhartRRivarjaM varArohA sA bhaveddharmachAriNI || 39||

daridraM vyAdhitaM dInamadhvanA parikarshitam |
patiM putramivopAste sA nArI dharmabhAginI || 40||

yA nArI prayatA dakShA yA nArI putriNI bhavet |
patipriyA patiprANA sA nArI dharmabhAginI || 41||

shushrUShAM paricharyAM cha karotyavimanAH sadA |
supratItA vinItA cha sA nArI dharmabhAginI || 42||

na kAmeShu na bhogeShu naishvarye na sukhe tathA |
spRRihA yasyA yathA patyau sA nArI dharmabhAginI || 43||

kalyotthAnaratA nityaM gurushushrUShaNe ratA |
susaMmRRiShTakShayA chaiva goshakRRitkRRitalepanA || 44||

agnikAryaparA nityaM sadA puShpabalipradA |
devatAtithibhRRityAnAM nirupya patinA saha || 45||

sheShAnnamupabhu~njAnA yathAnyAyaM yathAvidhi |
tuShTapuShTajanA nityaM nArI dharmeNa yujyate || 46||

shvashrUshvashurayoH pAdau toShayantI guNAnvitA |
mAtApitRRiparA nityaM yA nArI sA tapodhanA || 47||

brAhmaNAndurbalAnAthAndInAndhakRRipaNA.nstathA |
bibhartyannena yA nArI sA pativratabhAginI || 48||

vrataM charati yA nityaM dushcharaM laghusattvayA |
patichittA patihitA sA pativratabhAginI || 49||

puNyametattapashchaiva svargashchaiSha sanAtanaH |
yA nArI bhartRRiparamA bhavedbhartRRivratA shivA || 50||

patirhi devo nArINAM patirbandhuH patirgatiH |
patyA samA gatirnAsti daivataM vA yathA patiH || 51||

patiprasAdaH svargo vA tulyo nAryA na vA bhavet |
ahaM svargaM na hIchCheyaM tvayyaprIte maheshvara || 52||

yadyakAryamadharmaM vA yadi vA prANanAshanam |
patirbrUyAddaridro vA vyAdhito vA katha~nchana || 53||

Apanno ripusa.nstho vA brahmashApArdito.api vA |
ApaddharmAnanuprekShya tatkAryamavisha~NkayA || 54||

eSha deva mayA proktaH strIdharmo vachanAttava |
yA tvevambhAvinI nArI sA bhaveddharmabhAginI || 55||

bhIShma uvAcha||

ityuktaH sa tu deveshaH pratipUjya gireH sutAm |
lokAnvisarjayAmAsa sarvairanucharaiH saha || 56||

tato yayurbhUtagaNAH saritashcha yathAgatam |
gandharvApsarasashchaiva praNamya shirasA bhavam || 57||

\hrule

\medskip
              viShNusahasranAma
                  135
\medskip

vaishampAyana uvAcha||

shrutvA dharmAnasheSheNa pAvanAni cha sarvashaH |
yudhiShThiraH shAntanavaM punarevAbhyabhAShata || 1||

kimekaM daivataM loke kiM vApyekaM parAyaNam |
stuvantaH kaM kamarchantaH prApnuyurmAnavAH shubham || 2||

ko dharmaH sarvadharmANAM bhavataH paramo mataH |
kiM japanmuchyate janturjanmasa.nsArabandhanAt || 3||

bhIShma uvAcha||

jagatprabhuM devadevamanantaM puruShottamam |
stuvannAmasahasreNa puruShaH satatotthitaH || 4||

tameva chArchayannityaM bhaktyA puruShamavyayam |
dhyAyanstuvannamasya.nshcha yajamAnastameva cha || 5||

anAdinidhanaM viShNuM sarvalokamaheshvaram |
lokAdhyakShaM stuvannityaM sarvaduHkhAtigo bhavet || 6||

brahmaNyaM sarvadharmaj~naM lokAnAM kIrtivardhanam |
lokanAthaM mahadbhUtaM sarvabhUtabhavodbhavam || 7||

eSha me sarvadharmANAM dharmo.adhikatamo mataH |
yadbhaktyA puNDarIkAkShaM stavairarchennaraH sadA || 8||

paramaM yo mahattejaH paramaM yo mahattapaH |
paramaM yo mahadbrahma paramaM yaH parAyaNam || 9||

pavitrANAM pavitraM yo ma~NgalAnAM cha ma~Ngalam |
daivataM devatAnAM cha bhUtAnAM yo.avyayaH pitA || 10||

yataH sarvANi bhUtAni bhavantyAdiyugAgame |
yasmi.nshcha pralayaM yAnti punareva yugakShaye || 11||

tasya lokapradhAnasya jagannAthasya bhUpate |
viShNornAmasahasraM me shRRiNu pApabhayApaham || 12||

yAni nAmAni gauNAni vikhyAtAni mahAtmanaH |
RRiShibhiH parigItAni tAni vakShyAmi bhUtaye || 13||

vishvaM viShNurvaShaTkAro bhUtabhavyabhavatprabhuH |
bhUtakRRidbhUtabhRRidbhAvo bhUtAtmA bhUtabhAvanaH || 14||

pUtAtmA paramAtmA cha muktAnAM paramA gatiH |
avyayaH puruShaH sAkShI kShetraj~no.akShara eva cha || 15||

yogo yogavidAM netA pradhAnapuruSheshvaraH |
nArasiMhavapuH shrImAnkeshavaH puruShottamaH || 16||

sarvaH sharvaH shivaH sthANurbhUtAdirnidhiravyayaH |
sambhavo bhAvano bhartA prabhavaH prabhurIshvaraH || 17||

svayambhUH shambhurAdityaH puShkarAkSho mahAsvanaH |
anAdinidhano dhAtA vidhAtA dhAturuttamaH || 18||

aprameyo hRRiShIkeshaH padmanAbho.amaraprabhuH |
vishvakarmA manustvaShTA sthaviShThaH sthaviro dhruvaH || 19||

agrAhyaH shAshvataH kRRiShNo lohitAkShaH pratardanaH |
prabhUtastrikakubdhAma pavitraM ma~NgalaM param || 20||

IshAnaH prANadaH prANo jyeShThaH shreShThaH prajApatiH |
hiraNyagarbho bhUgarbho mAdhavo madhusUdanaH || 21||

Ishvaro vikramI dhanvI medhAvI vikramaH kramaH |
anuttamo durAdharShaH kRRitaj~naH kRRitirAtmavAn || 22||

sureshaH sharaNaM sharma vishvaretAH prajAbhavaH |
ahaH sa.nvatsaro vyAlaH pratyayaH sarvadarshanaH || 23||

ajaH sarveshvaraH siddhaH siddhiH sarvAdirachyutaH |
vRRiShAkapirameyAtmA sarvayogaviniHsRRitaH || 24||

vasurvasumanAH satyaH samAtmA saMmitaH samaH |
amoghaH puNDarIkAkSho vRRiShakarmA vRRiShAkRRitiH || 25||

rudro bahushirA babhrurvishvayoniH shuchishravAH |
amRRitaH shAshvataH sthANurvarAroho mahAtapAH || 26||

sarvagaH sarvavidbhAnurviShvakseno janArdanaH |
vedo vedavidavya~Ngo vedA~Ngo vedavitkaviH || 27||

lokAdhyakShaH surAdhyakSho dharmAdhyakShaH kRRitAkRRitaH |
chaturAtmA chaturvyUhashchaturdaMShTrashchaturbhujaH || 28||

bhrAjiShNurbhojanaM bhoktA sahiShNurjagadAdijaH |
anagho vijayo jetA vishvayoniH punarvasuH || 29||

upendro vAmanaH prA.nshuramoghaH shuchirUrjitaH |
atIndraH sa~NgrahaH sargo dhRRitAtmA niyamo yamaH || 30||

vedyo vaidyaH sadAyogI vIrahA mAdhavo madhuH |
atIndriyo mahAmAyo mahotsAho mahAbalaH || 31||

mahAbuddhirmahAvIryo mahAshaktirmahAdyutiH |
anirdeshyavapuH shrImAnameyAtmA mahAdridhRRik || 32||

maheShvAso mahIbhartA shrInivAsaH satAM gatiH |
aniruddhaH surAnando govindo govidAM patiH || 33||

marIchirdamano ha.nsaH suparNo bhujagottamaH |
hiraNyanAbhaH sutapAH padmanAbhaH prajApatiH || 34||

amRRityuH sarvadRRiksiMhaH sandhAtA sandhimAnsthiraH |
ajo durmarShaNaH shAstA vishrutAtmA surArihA || 35||

gururgurutamo dhAma satyaH satyaparAkramaH |
nimiSho.animiShaH sragvI vAchaspatirudAradhIH || 36||

agraNIrgrAmaNIH shrImAnnyAyo netA samIraNaH |
sahasramUrdhA vishvAtmA sahasrAkShaH sahasrapAt || 37||

Avartano nivRRittAtmA sa.nvRRitaH sampramardanaH |
ahaH sa.nvartako vahniranilo dharaNIdharaH || 38||

suprasAdaH prasannAtmA vishvadhRRigvishvabhugvibhuH |
satkartA satkRRitaH sAdhurjahnurnArAyaNo naraH || 39||

asa~Nkhyeyo.aprameyAtmA vishiShTaH shiShTakRRichChuchiH |
siddhArthaH siddhasa~NkalpaH siddhidaH siddhisAdhanaH || 40||

vRRiShAhI vRRiShabho viShNurvRRiShaparvA vRRiShodaraH |
vardhano vardhamAnashcha viviktaH shrutisAgaraH || 41||

subhujo durdharo vAgmI mahendro vasudo vasuH |
naikarUpo bRRihadrUpaH shipiviShTaH prakAshanaH || 42||

ojastejo dyutidharaH prakAshAtmA pratApanaH |
RRiddhaH spaShTAkSharo mantrashchandrA.nshurbhAskaradyutiH || 43||

amRRitA.nshUdbhavo bhAnuH shashabinduH sureshvaraH |
auShadhaM jagataH setuH satyadharmaparAkramaH || 44||

bhUtabhavyabhavannAthaH pavanaH pAvano.anilaH |
kAmahA kAmakRRitkAntaH kAmaH kAmapradaH prabhuH || 45||

yugAdikRRidyugAvarto naikamAyo mahAshanaH |
adRRishyo vyaktarUpashcha sahasrajidanantajit || 46||

iShTo vishiShTaH shiShTeShTaH shikhaNDI nahuSho vRRiShaH |
krodhahA krodhakRRitkartA vishvabAhurmahIdharaH || 47||

achyutaH prathitaH prANaH prANado vAsavAnujaH |
apAM nidhiradhiShThAnamapramattaH pratiShThitaH || 48||

skandaH skandadharo dhuryo varado vAyuvAhanaH |
vAsudevo bRRihadbhAnurAdidevaH pura.ndaraH || 49||

ashokastAraNastAraH shUraH shaurirjaneshvaraH |
anukUlaH shatAvartaH padmI padmanibhekShaNaH || 50||

padmanAbho.aravindAkShaH padmagarbhaH sharIrabhRRit |
maharddhirRRiddho vRRiddhAtmA mahAkSho garuDadhvajaH || 51||

atulaH sharabho bhImaH samayaj~no havirhariH |
sarvalakShaNalakShaNyo lakShmIvAnsamiti~njayaH || 52||

vikSharo rohito mArgo heturdAmodaraH sahaH |
mahIdharo mahAbhAgo vegavAnamitAshanaH || 53||

udbhavaH kShobhaNo devaH shrIgarbhaH parameshvaraH |
karaNaM kAraNaM kartA vikartA gahano guhaH || 54||

vyavasAyo vyavasthAnaH sa.nsthAnaH sthAnado dhruvaH |
pararddhiH paramaH spaShTastuShTaH puShTaH shubhekShaNaH || 55||

rAmo virAmo virato mArgo neyo nayo.anayaH |
vIraH shaktimatAM shreShTho dharmo dharmaviduttamaH || 56||

vaikuNThaH puruShaH prANaH prANadaH praNavaH pRRithuH |
hiraNyagarbhaH shatrughno vyApto vAyuradhokShajaH || 57||

RRituH sudarshanaH kAlaH parameShThI parigrahaH |
ugraH sa.nvatsaro dakSho vishrAmo vishvadakShiNaH || 58||

vistAraH sthAvaraH sthANuH pramANaM bIjamavyayam |
artho.anartho mahAkosho mahAbhogo mahAdhanaH || 59||

anirviNNaH sthaviShTho bhUrdharmayUpo mahAmakhaH |
nakShatranemirnakShatrI kShamaH kShAmaH samIhanaH || 60||

yaj~na ijyo mahejyashcha kratuH satraM satAM gatiH |
sarvadarshI vimuktAtmA sarvaj~no j~nAnamuttamam || 61||

suvrataH sumukhaH sUkShmaH sughoShaH sukhadaH suhRRit |
manoharo jitakrodho vIrabAhurvidAraNaH || 62||

svApanaH svavasho vyApI naikAtmA naikakarmakRRit |
vatsaro vatsalo vatsI ratnagarbho dhaneshvaraH || 63||

dharmagubdharmakRRiddharmI sadasatkSharamakSharam |
avij~nAtA sahasrA.nshurvidhAtA kRRitalakShaNaH || 64||

gabhastinemiH sattvasthaH siMho bhUtamaheshvaraH |
Adidevo mahAdevo devesho devabhRRidguruH || 65||

uttaro gopatirgoptA j~nAnagamyaH purAtanaH |
sharIrabhUtabhRRidbhoktA kapIndro bhUridakShiNaH || 66||

somapo.amRRitapaH somaH purujitpurusattamaH |
vinayo jayaH satyasandho dAshArhaH sAtvatAM patiH || 67||

jIvo vinayitA sAkShI mukundo.amitavikramaH |
ambhonidhiranantAtmA mahodadhishayo.antakaH || 68||

ajo mahArhaH svAbhAvyo jitAmitraH pramodanaH |
Anando nandano nandaH satyadharmA trivikramaH || 69||

maharShiH kapilAchAryaH kRRitaj~no medinIpatiH |
tripadastridashAdhyakSho mahAshRRi~NgaH kRRitAntakRRit || 70||

mahAvarAho govindaH suSheNaH kanakA~NgadI |
guhyo gabhIro gahano guptashchakragadAdharaH || 71||

vedhAH svA~Ngo.ajitaH kRRiShNo dRRiDhaH sa~NkarShaNo.achyutaH |
varuNo vAruNo vRRikShaH puShkarAkSho mahAmanAH || 72||

bhagavAnbhagahA nandI vanamAlI halAyudhaH |
Adityo jyotirAdityaH sahiShNurgatisattamaH || 73||

sudhanvA khaNDaparashurdAruNo draviNapradaH |
divaHspRRiksarvadRRigvyAso vAchaspatirayonijaH || 74||

trisAmA sAmagaH sAma nirvANaM bheShajaM bhiShak |
saMnyAsakRRichChamaH shAnto niShThA shAntiH parAyaNam || 75||

shubhA~NgaH shAntidaH sraShTA kumudaH kuvaleshayaH |
gohito gopatirgoptA vRRiShabhAkSho vRRiShapriyaH || 76||

anivartI nivRRittAtmA sa~NkSheptA kShemakRRichChivaH |
shrIvatsavakShAH shrIvAsaH shrIpatiH shrImatAM varaH || 77||

shrIdaH shrIshaH shrInivAsaH shrInidhiH shrIvibhAvanaH |
shrIdharaH shrIkaraH shreyaH shrImA.NllokatrayAshrayaH || 78||

svakShaH sva~NgaH shatAnando nandirjyotirgaNeshvaraH |
vijitAtmA vidheyAtmA satkIrtishChinnasa.nshayaH || 79||

udIrNaH sarvatashchakShuranIshaH shAshvataH sthiraH |
bhUshayo bhUShaNo bhUtirvishokaH shokanAshanaH || 80||

archiShmAnarchitaH kumbho vishuddhAtmA vishodhanaH |
aniruddho.apratirathaH pradyumno.amitavikramaH || 81||

kAlaneminihA vIraH shUraH shaurirjaneshvaraH |
trilokAtmA trilokeshaH keshavaH keshihA hariH || 82||

kAmadevaH kAmapAlaH kAmI kAntaH kRRitAgamaH |
anirdeshyavapurviShNurvIro.ananto dhana~njayaH || 83||

brahmaNyo brahmakRRidbrahmA brahma brahmavivardhanaH |
brahmavidbrAhmaNo brahmI brahmaj~no brAhmaNapriyaH || 84||

mahAkramo mahAkarmA mahAtejA mahoragaH |
mahAkraturmahAyajvA mahAyaj~no mahAhaviH || 85||

stavyaH stavapriyaH stotraM stutiH stotA raNapriyaH |
pUrNaH pUrayitA puNyaH puNyakIrtiranAmayaH || 86||

manojavastIrthakaro vasuretA vasupradaH |
vasuprado vAsudevo vasurvasumanA haviH || 87||

sadgatiH satkRRitiH sattA sadbhUtiH satparAyaNaH |
shUraseno yadushreShThaH sannivAsaH suyAmunaH || 88||

bhUtAvAso vAsudevo sarvAsunilayo.analaH |
darpahA darpado dRRipto durdharo.athAparAjitaH || 89||

vishvamUrtirmahAmUrtirdIptamUrtiramUrtimAn |
anekamUrtiravyaktaH shatamUrtiH shatAnanaH || 90||

eko naikaH savaH kaH kiM yattatpadamanuttamam |
lokabandhurlokanAtho mAdhavo bhaktavatsalaH || 91||

suvarNavarNo hemA~Ngo varA~NgashchandanA~NgadI |
vIrahA viShamaH shUnyo ghRRitAshIrachalashchalaH || 92||

amAnI mAnado mAnyo lokasvAmI trilokadhRRik |
sumedhA medhajo dhanyaH satyamedhA dharAdharaH || 93||

tejo vRRiSho dyutidharaH sarvashastrabhRRitAM varaH |
pragraho nigraho.avyagro naikashRRi~Ngo gadAgrajaH || 94||

chaturmUrtishchaturbAhushchaturvyUhashchaturgatiH |
chaturAtmA chaturbhAvashchaturvedavidekapAt || 95||

samAvarto nivRRittAtmA durjayo duratikramaH |
durlabho durgamo durgo durAvAso durArihA || 96||

shubhA~Ngo lokasAra~NgaH sutantustantuvardhanaH |
indrakarmA mahAkarmA kRRitakarmA kRRitAgamaH || 97||

udbhavaH sundaraH sundo ratnanAbhaH sulochanaH |
arko vAjasanaH shRRi~NgI jayantaH sarvavijjayI || 98||

suvarNabindurakShobhyaH sarvavAgIshvareshvaraH |
mahAhrado mahAgarto mahAbhUto mahAnidhiH || 99||

kumudaH ku.ndaraH kundaH parjanyaH pavano.anilaH |
amRRitA.nsho.amRRitavapuH sarvaj~naH sarvatomukhaH || 100||

sulabhaH suvrataH siddhaH shatrujichChatrutApanaH |
nyagrodhodumbaro.ashvatthashchANUrAndhraniShUdanaH || 101||

sahasrArchiH saptajihvaH saptaidhAH saptavAhanaH |
amUrtiranagho.achintyo bhayakRRidbhayanAshanaH || 102||

aNurbRRihatkRRishaH sthUlo guNabhRRinnirguNo mahAn |
adhRRitaH svadhRRitaH svAsyaH prAgva.nsho va.nshavardhanaH || 103||

bhArabhRRitkathito yogI yogIshaH sarvakAmadaH |
AshramaH shramaNaH kShAmaH suparNo vAyuvAhanaH || 104||

dhanurdharo dhanurvedo daNDo damayitA damaH |
aparAjitaH sarvasaho niyantA niyamo yamaH || 105||

sattvavAnsAttvikaH satyaH satyadharmaparAyaNaH |
abhiprAyaH priyArho.arhaH priyakRRitprItivardhanaH || 106||

vihAyasagatirjyotiH suruchirhutabhugvibhuH |
ravirvirochanaH sUryaH savitA ravilochanaH || 107||

ananto hutabhugbhoktA sukhado naikado.agrajaH |
anirviNNaH sadAmarShI lokAdhiShThAnamadbhutam || 108||

sanAtsanAtanatamaH kapilaH kapiravyayaH |
svastidaH svastikRRitsvasti svastibhuksvastidakShiNaH || 109||

araudraH kuNDalI chakrI vikramyUrjitashAsanaH |
shabdAtigaH shabdasahaH shishiraH sharvarIkaraH || 110||

akrUraH peshalo dakSho dakShiNaH kShamiNAM varaH |
vidvattamo vItabhayaH puNyashravaNakIrtanaH || 111||

uttAraNo duShkRRitihA puNyo duHsvapnanAshanaH |
vIrahA rakShaNaH santo jIvanaH paryavasthitaH || 112||

anantarUpo.anantashrIrjitamanyurbhayApahaH |
chaturasro gabhIrAtmA vidisho vyAdisho dishaH || 113||

anAdirbhUrbhuvo lakShmIH suvIro ruchirA~NgadaH |
janano janajanmAdirbhImo bhImaparAkramaH || 114||

AdhAranilayo dhAtA puShpahAsaH prajAgaraH |
UrdhvagaH satpathAchAraH prANadaH praNavaH paNaH || 115||

pramANaM prANanilayaH prANakRRitprANajIvanaH |
tattvaM tattvavidekAtmA janmamRRityujarAtigaH || 116||

bhUrbhuvaH svastarustAraH savitA prapitAmahaH |
yaj~no yaj~napatiryajvA yaj~nA~Ngo yaj~navAhanaH || 117||

yaj~nabhRRidyaj~nakRRidyaj~nI yaj~nabhugyaj~nasAdhanaH |
yaj~nAntakRRidyaj~naguhyamannamannAda eva cha || 118||

AtmayoniH svaya~njAto vaikhAnaH sAmagAyanaH |
devakInandanaH sraShTA kShitIshaH pApanAshanaH || 119||

sha~NkhabhRRinnandakI chakrI shAr~NgadhanvA gadAdharaH |
rathA~NgapANirakShobhyaH sarvapraharaNAyudhaH || 120||

itIdaM kIrtanIyasya keshavasya mahAtmanaH |
nAmnAM sahasraM divyAnAmasheSheNa prakIrtitam || 121||

ya idaM shRRiNuyAnnityaM yashchApi parikIrtayet |
nAshubhaM prApnuyAtki~nchitso.amutreha cha mAnavaH || 122||

vedAntago brAhmaNaH syAtkShatriyo vijayI bhavet |
vaishyo dhanasamRRiddhaH syAchChUdraH sukhamavApnuyAt || 123||

dharmArthI prApnuyAddharmamarthArthI chArthamApnuyAt |
kAmAnavApnuyAtkAmI prajArthI chApnuyAtprajAH || 124||

bhaktimAnyaH sadotthAya shuchistadgatamAnasaH |
sahasraM vAsudevasya nAmnAmetatprakIrtayet || 125||

yashaH prApnoti vipulaM j~nAtiprAdhAnyameva cha |
achalAM shriyamApnoti shreyashchApnotyanuttamam || 126||

na bhayaM kvachidApnoti vIryaM tejashcha vindati |
bhavatyarogo dyutimAnbalarUpaguNAnvitaH || 127||

rogArto muchyate rogAdbaddho muchyeta bandhanAt |
bhayAnmuchyeta bhItashcha muchyetApanna ApadaH || 128||

durgANyatitaratyAshu puruShaH puruShottamam |
stuvannAmasahasreNa nityaM bhaktisamanvitaH || 129||

vAsudevAshrayo martyo vAsudevaparAyaNaH |
sarvapApavishuddhAtmA yAti brahma sanAtanam || 130||

na vAsudevabhaktAnAmashubhaM vidyate kvachit |
janmamRRityujarAvyAdhibhayaM vApyupajAyate || 131||

imaM stavamadhIyAnaH shraddhAbhaktisamanvitaH |
yujyetAtmasukhakShAntishrIdhRRitismRRitikIrtibhiH || 132||

na krodho na cha mAtsaryaM na lobho nAshubhA matiH |
bhavanti kRRitapuNyAnAM bhaktAnAM puruShottame || 133||

dyauH sachandrArkanakShatrA khaM disho bhUrmahodadhiH |
vAsudevasya vIryeNa vidhRRitAni mahAtmanaH || 134||

sasurAsuragandharvaM sayakShoragarAkShasam |
jagadvashe vartatedaM kRRiShNasya sacharAcharam || 135||

indriyANi mano buddhiH sattvaM tejo balaM dhRRitiH |
vAsudevAtmakAnyAhuH kShetraM kShetraj~na eva cha || 136||

sarvAgamAnAmAchAraH prathamaM parikalpyate |
AchAraprabhavo dharmo dharmasya prabhurachyutaH || 137||

RRiShayaH pitaro devA mahAbhUtAni dhAtavaH |
ja~NgamAja~NgamaM chedaM jagannArAyaNodbhavam || 138||

yogo j~nAnaM tathA sA~NkhyaM vidyAH shilpAni karma cha |
vedAH shAstrANi vij~nAnametatsarvaM janArdanAt || 139||

eko viShNurmahadbhUtaM pRRithagbhUtAnyanekashaH |
trI.NllokAnvyApya bhUtAtmA bhu~Nkte vishvabhugavyayaH || 140||

imaM stavaM bhagavato viShNorvyAsena kIrtitam |
paThedya ichChetpuruShaH shreyaH prAptuM sukhAni cha || 141||

vishveshvaramajaM devaM jagataH prabhavApyayam |
bhajanti ye puShkarAkShaM na te yAnti parAbhavam || 142||

\hrule

\medskip
              brAhmaNaprasha.nsA
                  136
\medskip

yudhiShThira uvAcha||

ke pUjyAH ke namaskAryAH kathaM varteta keShu cha |
kimAchAraH kIdRRisheShu pitAmaha na riShyate || 1||

bhIShma uvAcha||

brAhmaNAnAM paribhavaH sAdayedapi devatAH |
brAhmaNAnAM namaskartA yudhiShThira na riShyate || 2||

te pUjyAste namaskAryA vartethAsteShu putravat |
te hi lokAnimAnsarvAndhArayanti manIShiNaH || 3||

brAhmaNAH sarvalokAnAM mahAnto dharmasetavaH |
dhanatyAgAbhirAmAshcha vAksa.nyamaratAshcha ye || 4||

ramaNIyAshcha bhUtAnAM nidhAnaM cha dhRRitavratAH |
praNetArashcha lokAnAM shAstrANAM cha yashasvinaH || 5||

tapo yeShAM dhanaM nityaM vAkchaiva vipulaM balam |
prabhavashchApi dharmANAM dharmaj~nAH sUkShmadarshinaH || 6||

dharmakAmAH sthitA dharme sukRRitairdharmasetavaH |
yAnupAshritya jIvanti prajAH sarvAshchaturvidhAH || 7||

panthAnaH sarvanetAro yaj~navAhAH sanAtanAH |
pitRRipaitAmahIM gurvImudvahanti dhuraM sadA || 8||

dhuri ye nAvasIdanti viShame sadgavA iva |
pitRRidevAtithimukhA havyakavyAgrabhojinaH || 9||

bhojanAdeva ye lokA.nstrAyante mahato bhayAt |
dIpAH sarvasya lokasya chakShushchakShuShmatAmapi || 10||

sarvashilpAdinidhayo nipuNAH sUkShmadarshinaH |
gatij~nAH sarvabhUtAnAmadhyAtmagatichintakAH || 11||

AdimadhyAvasAnAnAM j~nAtArashChinnasa.nshayAH |
parAvaravisheShaj~nA gantAraH paramAM gatim || 12||

vimuktA dhutapApmAno nirdva.ndvA niShparigrahAH |
mAnArhA mAnitA nityaM j~nAnavidbhirmahAtmabhiH || 13||

chandane malapa~Nke cha bhojane.abhojane samAH |
samaM yeShAM dukUlaM cha shANakShaumAjinAni cha || 14||

tiShTheyurapyabhu~njAnA bahUni divasAnyapi |
shoShayeyushcha gAtrANi svAdhyAyaiH sa.nyatendriyAH || 15||

adaivaM daivataM kuryurdaivataM chApyadaivatam |
lokAnanyAnsRRijeyushcha lokapAlA.nshcha kopitAH || 16||

apeyaH sAgaro yeShAmabhishApAnmahAtmanAm |
yeShAM kopAgniradyApi daNDake nopashAmyati || 17||

devAnAmapi ye devAH kAraNaM kAraNasya cha |
pramANasya pramANaM cha kastAnabhibhavedbudhaH || 18||

yeShAM vRRiddhashcha bAlashcha sarvaH saMmAnamarhati |
tapovidyAvisheShAttu mAnayanti parasparam || 19||

avidvAnbrAhmaNo devaH pAtraM vai pAvanaM mahat |
vidvAnbhUyastaro devaH pUrNasAgarasaMnibhaH || 20||

avidvA.nshchaiva vidvA.nshcha brAhmaNo daivataM mahat |
praNItashchApraNItashcha yathAgnirdaivataM mahat || 21||

shmashAne hyapi tejasvI pAvako naiva duShyati |
haviryaj~neShu cha vahanbhUya evAbhishobhate || 22||

evaM yadyapyaniShTeShu vartate sarvakarmasu |
sarvathA brAhmaNo mAnyo daivataM viddhi tatparam || 23||

\hrule

\medskip
              pavanArjunasa.nvAdaH
                  137
\medskip

yudhiShThira uvAcha||

kAM tu brAhmaNapUjAyAM vyuShTiM dRRiShTvA janAdhipa |
kaM vA karmodayaM matvA tAnarchasi mahAmate || 1||

bhIShma uvAcha||

atrApyudAharantImamitihAsaM purAtanam |
pavanasya cha sa.nvAdamarjunasya cha bhArata || 2||

sahasrabhujabhRRichChrImAnkArtavIryo.abhavatprabhuH |
asya lokasya sarvasya mAhiShmatyAM mahAbalaH || 3||

sa tu ratnAkaravatIM sadvIpAM sAgarAmbarAm |
shashAsa sarvAM pRRithivIM haihayaH satyavikramaH || 4||

svavittaM tena dattaM tu dattAtreyAya kAraNe |
kShatradharmaM puraskRRitya vinayaM shrutameva cha || 5||

ArAdhayAmAsa cha taM kRRitavIryAtmajo munim |
nyamantrayata saMhRRiShTaH sa dvijashcha varaistribhiH || 6||

sa varaishChanditastena nRRipo vachanamabravIt |
sahasrabAhurbhUyAM vai chamUmadhye gRRihe.anyathA || 7||

mama bAhusahasraM tu pashyantAM sainikA raNe |
vikrameNa mahIM kRRitsnAM jayeyaM vipulavrata || 8||

tAM cha dharmeNa samprApya pAlayeyamatandritaH || 8||

chaturthaM tu varaM yAche tvAmahaM dvijasattama |
taM mamAnugrahakRRite dAtumarhasyanindita || 9||

anushAsantu mAM santo mithyAvRRittaM tadAshrayam || 9||

ityuktaH sa dvijaH prAha tathAstviti narAdhipam |
evaM samabhava.nstasya varAste dIptatejasaH || 10||

tataH sa rathamAsthAya jvalanArkasamadyutiH |
abravIdvIryasaMmohAtko nvasti sadRRisho mayA || 11||

vIryadhairyayashaHshauchairvikrameNaujasApi vA || 11||

tadvAkyAnte chAntarikShe vAguvAchAsharIriNI |
na tvaM mUDha vijAnIShe brAhmaNaM kShatriyAdvaram || 12||

sahito brAhmaNeneha kShatriyo rakShati prajAH || 12||

arjuna uvAcha||

kuryAM bhUtAni tuShTo.ahaM kruddho nAshaM tathA naye |
karmaNA manasA vAchA na matto.asti varo dvijaH || 13||

pUrvo brahmottaro vAdo dvitIyaH kShatriyottaraH |
tvayoktau yau tu tau hetU visheShastvatra dRRishyate || 14||

brAhmaNAH sa.nshritAH kShatraM na kShatraM brAhmaNAshritam |
shritAnbrahmopadhA viprAH khAdanti kShatriyAnbhuvi || 15||

kShatriyeShvAshrito dharmaH prajAnAM paripAlanam |
kShatrAdvRRittirbrAhmaNAnAM taiH kathaM brAhmaNo varaH || 16||

sarvabhUtapradhAnA.nstAnbhaikShavRRittInahaM sadA |
AtmasambhAvitAnviprAnsthApayAmyAtmano vashe || 17||

kathitaM hyanayA satyaM gAyatryA kanyayA divi |
vijeShyAmyavashAnsarvAnbrAhmaNA.nshcharmavAsasaH || 18||

na cha mAM chyAvayedrAShTrAttriShu lokeShu kashchana |
devo vA mAnuSho vApi tasmAjjyeShTho dvijAdaham || 19||

adya brahmottaraM lokaM kariShye kShatriyottaram |
na hi me sa.nyuge kashchitsoDhumutsahate balam || 20||

arjunasya vachaH shrutvA vitrastAbhUnnishAcharI |
athainamantarikShasthastato vAyurabhAShata || 21||

tyajainaM kaluShaM bhAvaM brAhmaNebhyo namaskuru |
eteShAM kurvataH pApaM rAShTrakShobho hi te bhavet || 22||

atha vA tvAM mahIpAla shamayiShyanti vai dvijAH |
nirasiShyanti vA rAShTrAddhatotsAhaM mahAbalAH || 23||

taM rAjA kastvamityAha tatastaM prAha mArutaH |
vAyurvai devadUto.asmi hitaM tvAM prabravImyaham || 24||

arjuna uvAcha||

aho tvayAdya vipreShu bhaktirAgaH pradarshitaH |
yAdRRishaM pRRithivI bhUtaM tAdRRishaM brUhi vai dvijam || 25||

vAyorvA sadRRishaM ki~nchidbrUhi tvaM brAhmaNottamam |
apAM vai sadRRishaM brUhi sUryasya nabhaso.api vA || 26||

\hrule

\medskip
                  138
\medskip

vAyuruvAcha||

shRRiNu mUDha guNAnkA.nshchidbrAhmaNAnAM mahAtmanAm |
ye tvayA kIrtitA rAja.nstebhyo.atha brAhmaNo varaH || 1||

tyaktvA mahItvaM bhUmistu spardhayA~NganRRipasya ha |
nAshaM jagAma tAM vipro vyaShTambhayata kashyapaH || 2||

akShayA brAhmaNA rAjandivi cheha cha nityadA |
apibattejasA hyApaH svayamevA~NgirAH purA || 3||

sa tAH pibankShIramiva nAtRRipyata mahAtapAH |
apUrayanmahaughena mahIM sarvAM cha pArthiva || 4||

tasminnahaM cha kruddhe vai jagattyaktvA tato gataH |
vyatiShThamagnihotre cha chirama~Ngiraso bhayAt || 5||

abhishaptashcha bhagavAngautamena pura.ndaraH |
ahalyAM kAmayAno vai dharmArthaM cha na hi.nsitaH || 6||

tathA samudro nRRipate pUrNo mRRiShTena vAriNA |
brAhmaNairabhishaptaH sa.NllavaNodaH kRRito vibho || 7||

suvarNavarNo nirdhUmaH saMhatordhvashikhaH kaviH |
kruddhenA~NgirasA shapto guNairetairvivarjitaH || 8||

marutashchUrNitAnpashya ye.ahasanta mahodadhim |
suvarNadhAriNA nityamavashaptA dvijAtinA || 9||

samo na tvaM dvijAtibhyaH shreShThaM viddhi narAdhipa |
garbhasthAnbrAhmaNAnsamya~Nnamasyati kila prabhuH || 10||

daNDakAnAM mahadrAjyaM brAhmaNena vinAshitam |
tAlaja~NghaM mahatkShatramaurveNaikena nAshitam || 11||

tvayA cha vipulaM rAjyaM balaM dharmaH shrutaM tathA |
dattAtreyaprasAdena prAptaM paramadurlabham || 12||

agniM tvaM yajase nityaM kasmAdarjuna brAhmaNam |
sa hi sarvasya lokasya havyavATkiM na vetsi tam || 13||

atha vA brAhmaNashreShThamanu bhUtAnupAlakam |
kartAraM jIvalokasya kasmAjjAnanvimuhyase || 14||

tathA prajApatirbrahmA avyaktaH prabhavApyayaH |
yenedaM nikhilaM vishvaM janitaM sthAvaraM charam || 15||

aNDajAtaM tu brahmANaM kechidichChantyapaNDitAH |
aNDAdbhinnAdbabhuH shailA disho.ambhaH pRRithivI divam || 16||

draShTavyaM naitadevaM hi kathaM jyAyastamo hi saH |
smRRitamAkAshamaNDaM tu tasmAjjAtaH pitAmahaH || 17||

tiShThetkathamiti brUhi na ki~nchiddhi tadA bhavet |
aha~NkAra iti proktaH sarvatejogataH prabhuH || 18||

nAstyaNDamasti tu brahmA sa rAja.NllokabhAvanaH |
ityuktaH sa tadA tUShNImabhUdvAyustamabravIt || 19||

\hrule

\medskip
                  139
\medskip

vAyuruvAcha||

imAM bhUmiM brAhmaNebhyo ditsurvai dakShiNAM purA |
a~Ngo nAma nRRipo rAja.nstatashchintAM mahI yayau || 1||

dhAraNIM sarvabhUtAnAmayaM prApya varo nRRipaH |
kathamichChati mAM dAtuM dvijebhyo brahmaNaH sutAm || 2||

sAhaM tyaktvA gamiShyAmi bhUmitvaM brahmaNaH padam |
ayaM sarAShTro nRRipatirmA bhUditi tato.agamat || 3||

tatastAM kashyapo dRRiShTvA vrajantIM pRRithivIM tadA |
pravivesha mahIM sadyo muktvAtmAnaM samAhitaH || 4||

ruddhA sA sarvato jaj~ne tRRiNauShadhisamanvitA |
dharmottarA naShTabhayA bhUmirAsIttato nRRipa || 5||

evaM varShasahasrANi divyAni vipulavrataH |
tri.nshataM kashyapo rAjanbhUmirAsIdatandritaH || 6||

athAgamya mahArAja namaskRRitya cha kashyapam |
pRRithivI kAshyapI jaj~ne sutA tasya mahAtmanaH || 7||

eSha rAjannIdRRisho vai brAhmaNaH kashyapo.abhavat |
anyaM prabrUhi vApi tvaM kashyapAtkShatriyaM varam || 8||

tUShNIM babhUva nRRipatiH pavanastvabravItpunaH |
shRRiNu rAjannutathyasya jAtasyA~Ngirase kule || 9||

bhadrA somasya duhitA rUpeNa paramA matA |
tasyAstulyaM patiM soma utathyaM samapashyata || 10||

sA cha tIvraM tapastepe mahAbhAgA yashasvinI |
utathyaM tu mahAbhAgaM tatkRRite.avarayattadA || 11||

tata AhUya sotathyaM dadAvatra yashasvinIm |
bhAryArthe sa cha jagrAha vidhivadbhUridakShiNa || 12||

tAM tvakAmayata shrImAnvaruNaH pUrvameva ha |
sa chAgamya vanaprasthaM yamunAyAM jahAra tAm || 13||

jaleshvarastu hRRitvA tAmanayatsvapuraM prati |
paramAdbhutasa~NkAshaM ShaTsahasrashatahradam || 14||

na hi ramyataraM ki~nchittasmAdanyatpurottamam |
prAsAdairapsarobhishcha divyaiH kAmaishcha shobhitam || 15||

tatra devastayA sArdhaM reme rAja~njaleshvaraH || 15||

athAkhyAtamutathyAya tataH patnyavamardanam || 16||
tachChrutvA nAradAtsarvamutathyo nAradaM tadA |
provAcha gachCha brUhi tvaM varuNaM paruShaM vachaH || 17||

madvAkyAnmu~ncha me bhAryAM kasmAdvA hRRitavAnasi || 17||

lokapAlo.asi lokAnAM na lokasya vilopakaH |
somena dattA bhAryA me tvayA chApahRRitAdya vai || 18||

ityukto vachanAttasya nAradena jaleshvaraH |
mu~ncha bhAryAmutathyasyetyatha taM varuNo.abravIt || 19||

mamaiShA supriyA bhAryA nainAmutsraShTumutsahe || 19||

ityukto varuNenAtha nAradaH prApya taM munim |
utathyamabravIdvAkyaM nAtihRRiShTamanA iva || 20||

gale gRRihItvA kShipto.asmi varuNena mahAmune |
na prayachChati te bhAryAM yatte kAryaM kuruShva tat || 21||

nAradasya vachaH shrutvA kruddhaH prAjvalada~NgirAH |
apibattejasA vAri viShTabhya sumahAtapAH || 22||

pIyamAne cha sarvasmi.nstoye vai salileshvaraH |
suhRRidbhiH kShipyamANo.api naivAmu~nchata tAM tadA || 23||

tataH kruddho.abravIdbhUmimutathyo brAhmaNottamaH |
darshayasva sthalaM bhadre ShaTsahasrashatahradam || 24||

tatastadiriNaM jAtaM samudrashchApasarpitaH |
tasmAddeshAnnadIM chaiva provAchAsau dvijottamaH || 25||

adRRishyA gachCha bhIru tvaM sarasvati maruM prati |
apuNya eSha bhavatu deshastyaktastvayA shubhe || 26||

tasminsa~nchUrNite deshe bhadrAmAdAya vAripaH |
adadAchCharaNaM gatvA bhAryAmA~NgirasAya vai || 27||

pratigRRihya tu tAM bhAryAmutathyaH sumanAbhavat |
mumocha cha jagadduHkhAdvaruNaM chaiva haihaya || 28||

tataH sa labdhvA tAM bhAryAM varuNaM prAha dharmavit |
utathyaH sumahAtejA yattachChRRiNu narAdhipa || 29||

mayaiShA tapasA prAptA kroshataste jalAdhipa |
ityuktvA tAmupAdAya svameva bhavanaM yayau || 30||

eSha rAjannIdRRisho vai utathyo brAhmaNarShabhaH |
bravImyahaM brUhi vA tvamutathyAtkShatriyaM varam || 31||

\hrule

\medskip
                  140
\medskip

bhIShma uvAcha||

ityuktaH sa tadA tUShNImabhUdvAyustato.abravIt |
shRRiNu rAjannagastyasya mAhAtmyaM brAhmaNasya ha || 1||

asurairnirjitA devA nirutsAhAshcha te kRRitAH |
yaj~nAshchaiShAM hRRitAH sarve pitRRibhyashcha svadhA tathA || 2||

karmejyA mAnavAnAM cha dAnavairhaihayarShabha |
bhraShTaishvaryAstato devAshcheruH pRRithvImiti shrutiH || 3||

tataH kadAchitte rAjandIptamAdityavarchasam |
dadRRishustejasA yuktamagastyaM vipulavratam || 4||

abhivAdya cha taM devA dRRiShTvA cha yashasA vRRitam |
idamUchurmahAtmAnaM vAkyaM kAle janAdhipa || 5||

dAnavairyudhi bhagnAH sma tathaishvaryAchcha bhra.nshitAH |
tadasmAnno bhayAttIvrAttrAhi tvaM munipu~Ngava || 6||

ityuktaH sa tadA devairagastyaH kupito.abhavat |
prajajvAla cha tejasvI kAlAgniriva sa~NkShaye || 7||

tena dIptA.nshujAlena nirdagdhA dAnavAstadA |
antarikShAnmahArAja nyapatanta sahasrashaH || 8||

dahyamAnAstu te daityAstasyAgastyasya tejasA |
ubhau lokau parityajya yayuH kAShThAM sma dakShiNAm || 9||

balistu yajate yaj~namashvamedhaM mahIM gataH |
ye.anye svasthA mahIsthAshcha te na dagdhA mahAsurAH || 10||

tato lokAH punaH prAptAH suraiH shAntaM cha tadrajaH |
athainamabruvandevA bhUmiShThAnasurA~njahi || 11||

ityukta Aha devAnsa na shaknomi mahIgatAn |
dagdhuM tapo hi kShIyenme dhakShyAmIti cha pArthiva || 12||

evaM dagdhA bhagavatA dAnavAH svena tejasA |
agastyena tadA rAja.nstapasA bhAvitAtmanA || 13||

IdRRishashchApyagastyo hi kathitaste mayAnagha |
bravImyahaM brUhi vA tvamagastyAtkShatriyaM varam || 14||

ityuktaH sa tadA tUShNImabhUdvAyustato.abravIt |
shRRiNu rAjanvasiShThasya mukhyaM karma yashasvinaH || 15||

AdityAH satramAsanta saro vai mAnasaM prati |
vasiShThaM manasA gatvA shrutvA tatrAsya gocharam || 16||

yajamAnA.nstu tAndRRiShTvA vyagrAndIkShAnukarshitAn |
hantumichChanti shailAbhAH khalino nAma dAnavAH || 17||

adUrAttu tatasteShAM brahmadattavaraM saraH |
hatA hatA vai te tatra jIvantyAplutya dAnavAH || 18||

te pragRRihya mahAghorAnparvatAnparighAndrumAn |
vikShobhayantaH salilamutthitAH shatayojanam || 19||

abhyadravanta devA.nste sahasrANi dashaiva ha |
tatastairarditA devAH sharaNaM vAsavaM yayuH || 20||

sa cha tairvyathitaH shakro vasiShThaM sharaNaM yayau |
tato.abhayaM dadau tebhyo vasiShTho bhagavAnRRiShiH || 21||

tathA tAnduHkhitA~njAnannAnRRisha.nsyaparo muniH |
ayatnenAdahatsarvAnkhalinaH svena tejasA || 22||

kailAsaM prasthitAM chApi nadIM ga~NgAM mahAtapAH |
Anayattatsaro divyaM tayA bhinnaM cha tatsaraH || 23||

saro bhinnaM tayA nadyA sarayUH sA tato.abhavat |
hatAshcha khalino yatra sa deshaH khalino.abhavat || 24||

evaM sendrA vasiShThena rakShitAstridivaukasaH |
brahmadattavarAshchaiva hatA daityA mahAtmanA || 25||

etatkarma vasiShThasya kathitaM te mayAnagha |
bravImyahaM brUhi vA tvaM vasiShThAtkShatriyaM varam || 26||

\hrule

\medskip
                  141
\medskip

bhIShma uvAcha||

ityuktastvarjunastUShNImabhUdvAyustamabravIt |
shRRiNu me haihayashreShTha karmAtreH sumahAtmanaH || 1||

ghore tamasyayudhyanta sahitA devadAnavAH |
avidhyata sharaistatra svarbhAnuH somabhAskarau || 2||

atha te tamasA grastA nihanyante sma dAnavaiH |
devA nRRipatishArdUla sahaiva balibhistadA || 3||

asurairvadhyamAnAste kShINaprANA divaukasaH |
apashyanta tapasyantamatriM vipraM mahAvane || 4||

athainamabruvandevAH shAntakrodhaM jitendriyam |
asurairiShubhirviddhau chandrAdityAvimAvubhau || 5||

vayaM vadhyAmahe chApi shatrubhistamasAvRRite |
nAdhigachChAma shAntiM cha bhayAttrAyasva naH prabho || 6||

kathaM rakShAmi bhavataste.abruva.nshchandramA bhava |
timiraghnashcha savitA dasyuhA chaiva no bhava || 7||

evamuktastadAtristu tamonudabhavachChashI |
apashyatsaumyabhAvaM cha sUryasya pratidarshanam || 8||

dRRiShTvA nAtiprabhaM somaM tathA sUryaM cha pArthiva |
prakAshamakarodatristapasA svena sa.nyuge || 9||

jagadvitimiraM chApi pradIptamakarottadA |
vyajayachChatrusa~NghA.nshcha devAnAM svena tejasA || 10||

atriNA dahyamAnA.nstAndRRiShTvA devA mahAsurAn |
parAkramaiste.api tadA vyatyaghnannatrirakShitAH || 11||

udbhAsitashcha savitA devAstrAtA hatAsurAH |
atriNA tvatha somatvaM kRRitamuttamatejasA || 12||

advitIyena muninA japatA charmavAsasA |
phalabhakSheNa rAjarShe pashya karmAtriNA kRRitam || 13||

tasyApi vistareNoktaM karmAtreH sumahAtmanaH |
bravImyahaM brUhi vA tvamatritaH kShatriyaM varam || 14||

ityuktastvarjunastUShNImabhUdvAyustamabravIt |
shRRiNu rAjanmahatkarma chyavanasya mahAtmanaH || 15||

ashvinoH pratisa.nshrutya chyavanaH pAkashAsanam |
provAcha sahitaM devaiH somapAvashvinau kuru || 16||

indra uvAcha||

asmAbhirvarjitAvetau bhavetAM somapau katham |
devairna saMmitAvetau tasmAnmaivaM vadasva naH || 17||

ashvibhyAM saha nechChAmaH pAtuM somaM mahAvrata |
pibantvanye yathAkAmaM nAhaM pAtumihotsahe || 18||

chyavana uvAcha||

na chetkariShyasi vacho mayoktaM balasUdana |
mayA pramathitaH sadyaH somaM pAsyasi vai makhe || 19||

tataH karma samArabdhaM hitAya sahasAshvinoH |
chyavanena tato mantrairabhibhUtAH surAbhavan || 20||

tattu karma samArabdhaM dRRiShTvendraH krodhamUrChitaH |
udyamya vipulaM shailaM chyavanaM samupAdravat || 21||

tathA vajreNa bhagavAnamarShAkulalochanaH || 21||

tamApatantaM dRRiShTvaiva chyavanastapasAnvitaH |
adbhiH siktvAstambhayattaM savajraM sahaparvatam || 22||

athendrasya mahAghoraM so.asRRijachChatrumeva ha |
madaM mantrAhutimayaM vyAditAsyaM mahAmuniH || 23||

tasya dantasahasraM tu babhUva shatayojanam |
dviyojanashatAstasya daMShTrAH paramadAruNAH || 24||

hanustasyAbhavadbhUmAvekashchAsyAspRRishaddivam || 24||

jihvAmUle sthitAstasya sarve devAH savAsavAH |
timerAsyamanuprAptA yathA matsyA mahArNave || 25||

te saMmantrya tato devA madasyAsyagatAstadA |
abruvansahitAH shakraM praNamAsmai dvijAtaye || 26||

ashvibhyAM saha somaM cha pibAmo vigatajvarAH || 26||

tataH sa praNataH shakrashchakAra chyavanasya tat |
chyavanaH kRRitavA.nstau chApyashvinau somapIthinau || 27||

tataH pratyAharatkarma madaM cha vyabhajanmuniH |
akSheShu mRRigayAyAM cha pAne strIShu cha vIryavAn || 28||

etairdoShairnaro rAjankShayaM yAti na sa.nshayaH |
tasmAdetAnnaro nityaM dUrataH parivarjayet || 29||

etatte chyavanasyApi karma rAjanprakIrtitam |
bravImyahaM brUhi vA tvaM chyavanAtkShatriyaM varam || 30||

\hrule

\medskip
                  142
\medskip

bhIShma uvAcha||

tUShNImAsIdarjunastu pavanastvabravItpunaH |
shRRiNu me brAhmaNeShveva mukhyaM karma janAdhipa || 1||

madasyAsyamanuprAptA yadA sendrA divaukasaH |
tadeyaM chyavaneneha hRRitA teShAM vasundharA || 2||

ubhau lokau hRRitau matvA te devA duHkhitAbhavan |
shokArtAshcha mahAtmAnaM brahmANaM sharaNaM yayuH || 3||

devA UchuH||

madAsyavyatiShiktAnAmasmAkaM lokapUjita |
chyavanena hRRitA bhUmiH kapaishchApi divaM prabho || 4||

brahmovAcha||

gachChadhvaM sharaNaM viprAnAshu sendrA divaukasaH |
prasAdya tAnubhau lokAvavApsyatha yathA purA || 5||

te yayuH sharaNaM viprA.nsta UchuH kA~njayAmahe |
ityuktAste dvijAnprAhurjayateha kapAniti || 6||

bhUgatAnhi vijetAro vayamityeva pArthiva || 6||

tataH karma samArabdhaM brAhmaNaiH kapanAshanam |
tachChrutvA preShito dUto brAhmaNebhyo dhanI kapaiH || 7||

sa cha tAnbrAhmaNAnAha dhanI kapavacho yathA |
bhavadbhiH sadRRishAH sarve kapAH kimiha vartate || 8||

sarve vedavidaH prAj~nAH sarve cha kratuyAjinaH |
sarve satyavratAshchaiva sarve tulyA maharShibhiH || 9||

shrIshchaiva ramate teShu dhArayanti shriyaM cha te |
vRRithA dArAnna gachChanti vRRithAmA.nsaM na bhu~njate || 10||

dIptamagniM juhvati cha gurUNAM vachane sthitAH |
sarve cha niyatAtmAno bAlAnAM sa.nvibhAginaH || 11||

upetya shakaTairyAnti na sevanti rajasvalAm |
abhuktavatsu nAshnanti divA chaiva na sherate || 12||

etaishchAnyaishcha bahubhirguNairyuktAnkathaM kapAn |
vijeShyatha nivartadhvaM nivRRittAnAM shubhaM hi vaH || 13||

brAhmaNA UchuH||

kapAnvayaM vijeShyAmo ye devAste vayaM smRRitAH |
tasmAdvadhyAH kapAsmAkaM dhaninyAhi yathAgatam || 14||

dhanI gatvA kapAnAha na vo viprAH priya~NkarAH |
gRRihItvAstrANyatho viprAnkapAH sarve samAdravan || 15||

samudagradhvajAndRRiShTvA kapAnsarve dvijAtayaH |
vyasRRija~njvalitAnagnInkapAnAM prANanAshanAn || 16||

brahmasRRiShTA havyabhujaH kapAnbhuktvA sanAtanAH |
nabhasIva yathAbhrANi vyarAjanta narAdhipa || 17||

prashasha.nsurdvijA.nshchaiva brahmANaM cha yashasvinam || 17||

teShAM tejastathA vIryaM devAnAM vavRRidhe tataH |
avApnuva.nshchAmaratvaM triShu lokeShu pUjitam || 18||

ityuktavachanaM vAyumarjunaH pratyabhAShata |
pratipUjya mahAbAho yattachChRRiNu narAdhipa || 19||

jIvAmyahaM brAhmaNArthe sarvathA satataM prabho |
brahmaNe brAhmaNebhyashcha praNamAmi cha nityashaH || 20||

dattAtreyaprasAdAchcha mayA prAptamidaM yashaH |
loke cha paramA kIrtirdharmashcha charito mahAn || 21||

aho brAhmaNakarmANi yathA mAruta tattvataH |
tvayA proktAni kArtsnyena shrutAni prayatena ha || 22||

vAyuruvAcha||

brAhmaNAnkShatradharmeNa pAlayasvendriyANi cha |
bhRRigubhyaste bhayaM ghoraM tattu kAlAdbhaviShyati || 23||

\hrule

\medskip
              kRRiShNamAhAtmyam.h
                  143
\medskip

yudhiShThira uvAcha||

brAhmaNAnarchase rAjansatataM sa.nshitavratAn |
kaM tu karmodayaM dRRiShTvA tAnarchasi narAdhipa || 1||

kAM vA brAhmaNapUjAyAM vyuShTiM dRRiShTvA mahAvrata |
tAnarchasi mahAbAho sarvametadvadasva me || 2||

bhIShma uvAcha||

eSha te keshavaH sarvamAkhyAsyati mahAmatiH |
vyuShTiM brAhmaNapUjAyAM dRRiShTavyuShTirmahAvrataH || 3||

balaM shrotre vA~NmanashchakShuShI cha  j~nAnaM tathA na vishuddhaM mamAdya |
dehanyAso nAtichirAnmato me  na chAtitUrNaM savitAdya yAti || 4||

uktA dharmA ye purANe mahAnto  brAhmaNAnAM kShatriyANAM vishAM cha |
paurANaM ye daNDamupAsate cha  sheShaM kRRiShNAdupashikShasva pArtha || 5||

ahaM hyenaM vedmi tattvena kRRiShNaM  yo.ayaM hi yachchAsya balaM purANam |
ameyAtmA keshavaH kauravendra  so.ayaM dharmaM vakShyati sa.nshayeShu || 6||

kRRiShNaH pRRithvImasRRijatkhaM divaM cha  varAho.ayaM bhImabalaH purANaH |
asya chAdho.athAntarikShaM divaM cha  dishashchatasraH pradishashchatasraH || 7||

sRRiShTistathaiveyamanuprasUtA  sa nirmame vishvamidaM purANam || 7||

asya nAbhyAM puShkaraM samprasUtaM  yatrotpannaH svayamevAmitaujAH |
yenAchChinnaM tattamaH pArtha ghoraM  yattattiShThatyarNavaM tarjayAnam || 8||

kRRite yuge dharma AsItsamagra stretAkAle j~nAnamanuprapannaH |
balaM tvAsIddvApare pArtha kRRiShNaH  kalAvadharmaH kShitimAjagAma || 9||

sa pUrvadevo nijaghAna daityA nsa pUrvadevashcha babhUva samrAT |
sa bhUtAnAM bhAvano bhUtabhavyaH  sa vishvasyAsya jagatashchApi goptA || 10||

yadA dharmo glAyati vai surANAM  tadA kRRiShNo jAyate mAnuSheShu |
dharme sthitvA sa tu vai bhAvitAtmA  parA.nshcha lokAnaparA.nshcha yAti || 11||

tyAjyA.nstyaktvAthAsurANAM vadhAya  kAryAkArye kAraNaM chaiva pArtha |
kRRitaM kariShyatkriyate cha devo  muhuH somaM viddhi cha shakrametam || 12||

sa vishvakarmA sa cha vishvarUpaH  sa vishvabhRRidvishvasRRigvishvajichcha |
sa shUlabhRRichChoNitabhRRitkarAla staM karmabhirviditaM vai stuvanti || 13||

taM gandharvA apsarasashcha nitya mupatiShThante vibudhAnAM shatAni |
taM rAkShasAshcha parisa.nvahante  rAyaspoShaH sa vijigIShurekaH || 14||

tamadhvare sha.nsitAraH stuvanti  rathantare sAmagAshcha stuvanti |
taM brAhmaNA brahmamantraiH stuvanti  tasmai haviradhvaryavaH kalpayanti || 15||

sa paurANIM brahmaguhAM praviShTo  mahIsatraM bhAratAgre dadarsha |
sa chaiva gAmuddadhArAgryakarmA  vikShobhya daityAnuragAndAnavA.nshcha || 16||

tasya bhakShAnvividhAnvedayanti  tamevAjau vAhanaM vedayanti |
tasyAntarikShaM pRRithivI divaM cha  sarvaM vashe tiShThati shAshvatasya || 17||

sa kumbharetAH sasRRije purANaM  yatrotpannamRRiShimAhurvasiShTham |
sa mAtarishvA vibhurashvavAjI  sa rashmimAnsavitA chAdidevaH || 18||

tenAsurA vijitAH sarva eva  tasya vikrAntairvijitAnIha trINi |
sa devAnAM mAnuShANAM pitR^INAM  tamevAhuryaj~navidAM vitAnam || 19||

sa eva kAlaM vibhajannudeti  tasyottaraM dakShiNaM chAyane dve |
tasyaivordhvaM tiryagadhashcharanti  gabhastayo medinIM tApayantaH || 20||

taM brAhmaNA vedavido juShanti  tasyAdityo bhAmupayujya bhAti |
sa mAsi mAsyadhvarakRRidvidhatte  tamadhvare vedavidaH paThanti || 21||

sa ekayukchakramidaM trinAbhi  saptAshvayuktaM vahate vai tridhAmA |
mahAtejAH sarvagaH sarvasiMhaH  kRRiShNo lokAndhArayate tathaikaH || 22||

ashnannanashna.nshcha tathaiva dhIraH  kRRiShNaM sadA pArtha kartAramehi || 22||

sa ekadA kakShagato mahAtmA  tRRipto vibhuH khANDave dhUmaketuH |
sa rAkShasAnuragA.nshchAvajitya  sarvatragaH sarvamagnau juhoti || 23||

sa evAshvaH shvetamashvaM prayachCha tsa evAshvAnatha sarvA.nshchakAra |
trivandhurastasya rathastrichakra strivRRichChirAshchaturasrashcha tasya || 24||

sa vihAyo vyadadhAtpa~nchanAbhiH  sa nirmame gAM divamantarikSham |
evaM ramyAnasRRijatparvatA.nshcha  hRRiShIkesho.amitadIptAgnitejAH || 25||

sa la~Nghayanvai sarito jighA.nsa nsa taM vajraM praharantaM nirAsa |
sa mahendraH stUyate vai mahAdhvare  vipraireko RRiksahasraiH purANaiH || 26||

durvAsA vai tena nAnyena shakyo  gRRihe rAjanvAsayituM mahaujAH |
tamevAhurRRiShimekaM purANaM  sa vishvakRRidvidadhAtyAtmabhAvAn || 27||

vedA.nshcha yo vedayate.adhidevo  vidhI.nshcha yashchAshrayate purANAn |
kAme vede laukike yatphalaM cha  viShvaksene sarvametatpratIhi || 28||

jyotIMShi shuklAni cha sarvaloke  trayo lokA lokapAlAstrayashcha |
trayo.agnayo vyAhRRitayashcha tisraH  sarve devA devakIputra eva || 29||

sa.nvatsaraH sa RRituH so.ardhamAsaH  so.ahorAtraH sa kalA vai sa kAShThAH |
mAtrA muhUrtAshcha lavAH kShaNAshcha  viShvaksene sarvametatpratIhi || 30||

chandrAdityau grahanakShatratArAH  sarvANi darshAnyatha paurNamAsyaH |
nakShatrayogA RRitavashcha pArtha  viShvaksenAtsarvametatprasUtam || 31||

rudrAdityA vasavo.athAshvinau cha  sAdhyA vishve marutAM ShaDgaNAshcha |
prajApatirdevamAtAditishcha  sarve kRRiShNAdRRiShayashchaiva sapta || 32||

vAyurbhUtvA vikShipate cha vishva magnirbhUtvA dahate vishvarUpaH |
Apo bhUtvA majjayate cha sarvaM  brahmA bhUtvA sRRijate vishvasa~NghAn || 33||

vedyaM cha yadvedayate cha vedA nvidhishcha yashchAshrayate vidheyAn |
dharme cha vede cha bale cha sarvaM  charAcharaM keshavaM tvaM pratIhi || 34||

jyotirbhUtaH paramo.asau purastA tprakAshayanprabhayA vishvarUpaH |
apaH sRRiShTvA hyAtmabhUrAtmayoniH  purAkarotsarvamevAtha vishvam || 35||

RRitUnutpAtAnvividhAnyadbhutAni  meghAnvidyutsarvamairAvataM cha |
sarvaM kRRiShNAtsthAvaraM ja~NgamaM cha  vishvAkhyAtAdviShNumenaM pratIhi || 36||

vishvAvAsaM nirguNaM vAsudevaM  sa~NkarShaNaM jIvabhUtaM vadanti |
tataH pradyumnamaniruddhaM chaturtha mAj~nApayatyAtmayonirmahAtmA || 37||

sa pa~nchadhA pa~nchajanopapannaM  sa~nchodayanvishvamidaM sisRRikShuH |
tatashchakArAvanimArutau cha  khaM jyotirApashcha tathaiva pArtha || 38||

sa sthAvaraM ja~NgamaM chaivameta chchaturvidhaM lokamimaM cha kRRitvA |
tato bhUmiM vyadadhAtpa~nchabIjAM  dyauH pRRithivyAM dhAsyati bhUri vAri || 39||

tena vishvaM kRRitametaddhi rAja nsa jIvayatyAtmanaivAtmayoniH || 39||

tato devAnasurAnmAnuShA.nshcha  lokAnRRiShI.nshchAtha pitR^InprajAshcha |
samAsena vividhAnprANilokA nsarvAnsadA bhUtapatiH sisRRikShuH || 40||

shubhAshubhaM sthAvaraM ja~NgamaM cha  viShvaksenAtsarvametatpratIhi |
yadvartate yachcha bhaviShyatIha  sarvametatkeshavaM tvaM pratIhi || 41||

mRRityushchaiva prANinAmantakAle  sAkShAtkRRiShNaH shAshvato dharmavAhaH |
bhUtaM cha yachcheha na vidma kiM chi dviShvaksenAtsarvametatpratIhi || 42||

yatprashastaM cha lokeShu puNyaM yachcha shubhAshubham |
tatsarvaM keshavo.achintyo viparItamato bhavet || 43||

etAdRRishaH keshavo.ayaM svayambhU rnArAyaNaH paramashchAvyayashcha |
madhyaM chAsya jagatastasthuShashcha  sarveShAM bhUtAnAM prabhavashchApyayashcha || 44||

\hrule

\medskip
              durvAsomAhAtmyam.h
                  144
\medskip

yudhiShThira uvAcha||

brUhi brAhmaNapUjAyAM vyuShTiM tvaM madhusUdana |
vettA tvamasya chArthasya veda tvAM hi pitAmahaH || 1||

vAsudeva uvAcha||

shRRiNuShvAvahito rAjandvijAnAM bharatarShabha |
yathAtattvena vadato guNAnme kurusattama || 2||

pradyumnaH paripaprachCha brAhmaNaiH parikopitaH |
kiM phalaM brAhmaNeShvasti pUjAyAM madhusUdana || 3||

Ishvarasya satastasya iha chaiva paratra cha || 3||

sadA dvijAtInsampUjya kiM phalaM tatra mAnada |
etadbrUhi pitaH sarvaM sumahAnsa.nshayo.atra me || 4||

ityuktavachanastena pradyumnena tadA tvaham |
pratyabruvaM mahArAja yattachChRRiNu samAhitaH || 5||

vyuShTiM brAhmaNapUjAyAM raukmiNeya nibodha me |
ete hi somarAjAna IshvarAH sukhaduHkhayoH || 6||

asmi.Nlloke raukmiNeya tathAmuShmi.nshcha putraka |
brAhmaNapramukhaM saukhyaM na me.atrAsti vichAraNA || 7||

brAhmaNapramukhaM vIryamAyuH kIrtiryasho balam |
lokA lokeshvarAshchaiva sarve brAhmaNapUrvakAH || 8||

tatkathaM nAdriyeyaM vai Ishvaro.asmIti putraka |
mA te manyurmahAbAho bhavatvatra dvijAnprati || 9||

brAhmaNo hi mahadbhUtamasmi.Nlloke paratra cha |
bhasma kuryurjagadidaM kruddhAH pratyakShadarshinaH || 10||

anyAnapi sRRijeyushcha lokA.NllokeshvarA.nstathA |
kathaM teShu na varteya samyagj~nAnAtsutejasaH || 11||

avasanmadgRRihe tAta brAhmaNo haripi~NgalaH |
chIravAsA bilvadaNDI dIrghashmashrunakhAdimAn || 12||

dIrghebhyashcha manuShyebhyaH pramANAdadhiko bhuvi || 12||

sa sma sa~ncharate lokAnye divyA ye cha mAnuShAH |
imA gAthA gAyamAnashchatvareShu sabhAsu cha || 13||

durvAsasaM vAsayetko brAhmaNaM satkRRitaM gRRihe |
paribhAShAM cha me shrutvA ko nu dadyAtpratishrayam || 14||

yo mAM kashchidvAsayeta na sa mAM kopayediha || 14||

taM sma nAdriyate kashchittato.ahaM tamavAsayam || 15||
sa sma bhu~Nkte sahasrANAM bahUnAmannamekadA |
ekadA smAlpakaM bhu~Nkte na vaiti cha punargRRihAn || 16||

akasmAchcha prahasati tathAkasmAtpraroditi |
na chAsya vayasA tulyaH pRRithivyAmabhavattadA || 17||

so.asmadAvasathaM gatvA shayyAshchAstaraNAni cha |
kanyAshchAla~NkRRitA dagdhvA tato vyapagataH svayam || 18||

atha mAmabravIdbhUyaH sa muniH sa.nshitavrataH |
kRRiShNa pAyasamichChAmi bhoktumityeva satvaraH || 19||

sadaiva tu mayA tasya chittaj~nena gRRihe janaH |
sarvANyevAnnapAnAni bhakShyAshchochchAvachAstathA || 20||

bhavantu satkRRitAnIti pUrvameva prachoditaH || 20||

tato.ahaM jvalamAnaM vai pAyasaM pratyavedayam |
tadbhuktvaiva tu sa kShipraM tato vachanamabravIt || 21||

kShiprama~NgAni limpasva pAyaseneti sa sma ha || 21||

avimRRishyaiva cha tataH kRRitavAnasmi tattathA |
tenochChiShTena gAtrANi shirashchaivAbhyamRRikShayam || 22||

sa dadarsha tadAbhyAshe mAtaraM te shubhAnanAm |
tAmapi smayamAnaH sa pAyasenAbhyalepayat || 23||

muniH pAyasadigdhA~NgIM rathe tUrNamayojayat |
tamAruhya rathaM chaiva niryayau sa gRRihAnmama || 24||

agnivarNo jvalandhImAnsa dvijo rathadhuryavat |
pratodenAtudadbAlAM rukmiNIM mama pashyataH || 25||

na cha me stokamapyAsIdduHkhamIrShyAkRRitaM tadA |
tataH sa rAjamArgeNa mahatA niryayau bahiH || 26||

taddRRiShTvA mahadAshcharyaM dAshArhA jAtamanyavaH |
tatrAjalpanmithaH kechitsamAbhAShya parasparam || 27||

brAhmaNA eva jAyerannAnyo varNaH katha~nchana |
ko hyenaM rathamAsthAya jIvedanyaH pumAniha || 28||

AshIviShaviShaM tIkShNaM tatastIkShNataraM viSham |
brahmAshIviShadagdhasya nAsti kashchichchikitsakaH || 29||

tasminvrajati durdharShe prAskhaladrukmiNI pathi |
tAM nAmarShayata shrImA.nstatastUrNamachodayat || 30||

tataH paramasa~Nkruddho rathAtpraskandya sa dvijaH |
padAtirutpathenaiva prAdhAvaddakShiNAmukhaH || 31||

tamutpathena dhAvantamanvadhAvaM dvijottamam |
tathaiva pAyasAdigdhaH prasIda bhagavanniti || 32||

tato vilokya tejasvI brAhmaNo mAmuvAcha ha |
jitaH krodhastvayA kRRiShNa prakRRityaiva mahAbhuja || 33||

na te.aparAdhamiha vai dRRiShTavAnasmi suvrata |
prIto.asmi tava govinda vRRiNu kAmAnyathepsitAn || 34||

prasannasya cha me tAta pashya vyuShTiryathAvidhA || 34||

yAvadeva manuShyANAmanne bhAvo bhaviShyati |
yathaivAnne tathA teShAM tvayi bhAvo bhaviShyati || 35||

yAvachcha puNyA lokeShu tvayi kIrtirbhaviShyati |
triShu lokeShu tAvachcha vaishiShTyaM pratipatsyase || 36||

supriyaH sarvalokasya bhaviShyasi janArdana || 36||

yatte bhinnaM cha dagdhaM cha yachcha ki~nchidvinAshitam |
sarvaM tathaiva draShTAsi vishiShTaM vA janArdana || 37||

yAvadetatpraliptaM te gAtreShu madhusUdana |
ato mRRityubhayaM nAsti yAvadichChA tavAchyuta || 38||

na tu pAdatale lipte kasmAtte putrakAdya vai |
naitanme priyamityeva sa mAM prIto.abravIttadA || 39||

ityukto.ahaM sharIraM svamapashyaM shrIsamAyutam || 39||

rukmiNIM chAbravItprItaH sarvastrINAM varaM yashaH |
kIrtiM chAnuttamAM loke samavApsyasi shobhane || 40||

na tvAM jarA vA rogo vA vaivarNyaM chApi bhAmini |
sprakShyanti puNyagandhA cha kRRiShNamArAdhayiShyasi || 41||

ShoDashAnAM sahasrANAM vadhUnAM keshavasya ha |
variShThA sahalokyA cha keshavasya bhaviShyasi || 42||

tava mAtaramityuktvA tato mAM punarabravIt |
prasthitaH sumahAtejA durvAsA vahnivajjvalan || 43||

eShaiva te buddhirastu brAhmaNAnprati keshava |
ityuktvA sa tadA putra tatraivAntaradhIyata || 44||

tasminnantarhite chAhamupA.nshuvratamAdisham |
yatki~nchidbrAhmaNo brUyAtsarvaM kuryAmiti prabho || 45||

etadvratamahaM kRRitvA mAtrA te saha putraka |
tataH paramahRRiShTAtmA prAvishaM gRRihameva cha || 46||

praviShTamAtrashcha gRRihe sarvaM pashyAmi tannavam |
yadbhinnaM yachcha vai dagdhaM tena vipreNa putraka || 47||

tato.ahaM vismayaM prAptaH sarvaM dRRiShTvA navaM dRRiDham |
apUjayaM cha manasA raukmiNeya dvijaM tadA || 48||

ityahaM raukmiNeyasya pRRichChato bharatarShabha |
mAhAtmyaM dvijamukhyasya sarvamAkhyAtavA.nstadA || 49||

tathA tvamapi kaunteya brAhmaNAnsatataM prabho |
pUjayasva mahAbhAgAnvAgbhirdAnaishcha nityadA || 50||

evaM vyuShTimahaM prApto brAhmaNAnAM prasAdajAm |
yachcha mAmAha bhIShmo.ayaM tatsatyaM bharatarShabha || 51||

\hrule

\medskip
              Ishvaraprasha.nsA
                  145
\medskip

yudhiShThira uvAcha||

durvAsasaH prasAdAtte yattadA madhusUdana |
avAptamiha vij~nAnaM tanme vyAkhyAtumarhasi || 1||

mahAbhAgyaM cha yattasya nAmAni cha mahAtmanaH |
tattvato j~nAtumichChAmi sarvaM matimatAM vara || 2||

vAsudeva uvAcha||

hanta te kathayiShyAmi namaskRRitvA kapardine |
yadavAptaM mahArAja shreyo yachchArjitaM yashaH || 3||

prayataH prAtarutthAya yadadhIye vishAM pate |
prA~njaliH shatarudrIyaM tanme nigadataH shRRiNu || 4||

prajApatistatsasRRije tapaso.ante mahAtapAH |
sha~NkarastvasRRijattAta prajAH sthAvaraja~NgamAH || 5||

nAsti ki~nchitparaM bhUtaM mahAdevAdvishAM pate |
iha triShvapi lokeShu bhUtAnAM prabhavo hi saH || 6||

na chaivotsahate sthAtuM kashchidagre mahAtmanaH |
na hi bhUtaM samaM tena triShu lokeShu vidyate || 7||

gandhenApi hi sa~NgrAme tasya kruddhasya shatravaH |
visa~nj~nA hatabhUyiShThA vepanti cha patanti cha || 8||

ghoraM cha ninadaM tasya parjanyaninadopamam |
shrutvA vidIryeddhRRidayaM devAnAmapi sa.nyuge || 9||

yA.nshcha ghoreNa rUpeNa pashyetkruddhaH pinAkadhRRik |
na surA nAsurA loke na gandharvA na pannagAH || 10||

kupite sukhamedhante tasminnapi guhAgatAH || 10||

prajApateshcha dakShasya yajato vitate kratau |
vivyAdha kupito yaj~naM nirbhayastu bhavastadA || 11||

dhanuShA bANamutsRRijya saghoShaM vinanAda cha || 11||

te na sharma kutaH shAntiM viShAdaM lebhire surAH |
vidrute sahasA yaj~ne kupite cha maheshvare || 12||

tena jyAtalaghoSheNa sarve lokAH samAkulAH |
babhUvuravashAH pArtha viShedushcha surAsurAH || 13||

ApashchukShubhire chaiva chakampe cha vasundharA |
vyadravangirayashchApi dyauH paphAla cha sarvashaH || 14||

andhena tamasA lokAH prAvRRitA na chakAshire |
pranaShTA jyotiShAM bhAshcha saha sUryeNa bhArata || 15||

bhRRishaM bhItAstataH shAntiM chakruH svastyayanAni cha |
RRiShayaH sarvabhUtAnAmAtmanashcha hitaiShiNaH || 16||

tataH so.abhyadravaddevAnkruddho raudraparAkramaH |
bhagasya nayane kruddhaH prahAreNa vyashAtayat || 17||

pUShANaM chAbhidudrAva pareNa vapuShAnvitaH |
puroDAshaM bhakShayato dashanAnvai vyashAtayat || 18||

tataH praNemurdevAste vepamAnAH sma sha~Nkaram |
punashcha sa.ndadhe rudro dIptaM sunishitaM sharam || 19||

rudrasya vikramaM dRRiShTvA bhItA devAH saharShibhiH |
tataH prasAdayAmAsuH sharvaM te vibudhottamAH || 20||

jepushcha shatarudrIyaM devAH kRRitvA~njaliM tataH |
sa.nstUyamAnastridashaiH prasasAda maheshvaraH || 21||

rudrasya bhAgaM yaj~ne cha vishiShTaM te tvakalpayan |
bhayena tridashA rAja~nsharaNaM cha prapedire || 22||

tena chaivAtikopena sa yaj~naH sandhito.abhavat |
yadyachchApi hataM tatra tattathaiva pradIyate || 23||

asurANAM purANyAsa.nstrINi vIryavatAM divi |
AyasaM rAjataM chaiva sauvarNamaparaM tathA || 24||

nAshakattAni maghavA bhettuM sarvAyudhairapi |
atha sarve.amarA rudraM jagmuH sharaNamarditAH || 25||

tata UchurmahAtmAno devAH sarve samAgatAH |
rudra raudrA bhaviShyanti pashavaH sarvakarmasu || 26||

jahi daityAnsaha purairlokA.nstrAyasva mAnada || 26||

sa tathoktastathetyuktvA viShNuM kRRitvA sharottamam |
shalyamagniM tathA kRRitvA pu~NkhaM vaivasvataM yamam || 27||

vedAnkRRitvA dhanuH sarvA~njyAM cha sAvitrimuttamAm || 27||

devAnrathavaraM kRRitvA viniyujya cha sarvashaH |
triparvaNA trishalyena tena tAni bibheda saH || 28||

shareNAdityavarNena kAlAgnisamatejasA |
te.asurAH sapurAstatra dagdhA rudreNa bhArata || 29||

taM chaivA~NkagataM dRRiShTvA bAlaM pa~nchashikhaM punaH |
umA jij~nAsamAnA vai ko.ayamityabravIttadA || 30||

asUyatashcha shakrasya vajreNa prahariShyataH |
savajraM stambhayAmAsa taM bAhuM parighopamam || 31||

na sambubudhire chainaM devAstaM bhuvaneshvaram |
saprajApatayaH sarve tasminmumuhurIshvare || 32||

tato dhyAtvAtha bhagavAnbrahmA tamamitaujasam |
ayaM shreShTha iti j~nAtvA vavande tamumApatim || 33||

tataH prasAdayAmAsurumAM rudraM cha te surAH |
babhUva sa tadA bAhurbalahanturyathA purA || 34||

sa chApi brAhmaNo bhUtvA durvAsA nAma vIryavAn |
dvAravatyAM mama gRRihe chiraM kAlamupAvasat || 35||

viprakArAnprayu~Nkte sma subahUnmama veshmani |
tAnudAratayA chAhamakShamaM tasya duHsaham || 36||

sa devendrashcha vAyushcha so.ashvinau sa cha vidyutaH |
sa chandramAH sa cheshAnaH sa sUryo varuNashcha saH || 37||

sa kAlaH so.antako mRRityuH sa tamo rAtryahAni cha |
mAsArdhamAsA RRitavaH sandhye sa.nvatsarashcha saH || 38||

sa dhAtA sa vidhAtA cha vishvakarmA sa sarvavit |
nakShatrANi dishashchaiva pradisho.atha grahAstathA || 39||

vishvamUrtirameyAtmA bhagavAnamitadyutiH || 39||

ekadhA cha dvidhA chaiva bahudhA cha sa eva cha |
shatadhA sahasradhA chaiva tathA shatasahasradhA || 40||

IdRRishaH sa mahAdevo bhUyashcha bhagavAnataH |
na hi shakyA guNA vaktumapi varShashatairapi || 41||

\hrule

\medskip
                  146
\medskip

vAsudeva uvAcha||

yudhiShThira mahAbAho mahAbhAgyaM mahAtmanaH |
rudrAya bahurUpAya bahunAmne nibodha me || 1||

vadantyagniM mahAdevaM tathA sthANuM maheshvaram |
ekAkShaM tryambakaM chaiva vishvarUpaM shivaM tathA || 2||

dve tanU tasya devasya vedaj~nA brAhmaNA viduH |
ghorAmanyAM shivAmanyAM te tanU bahudhA punaH || 3||

ugrA ghorA tanUryAsya so.agnirvidyutsa bhAskaraH |
shivA saumyA cha yA tasya dharmastvApo.atha chandramAH || 4||

Atmano.ardhaM tu tasyAgniruchyate bharatarShabha |
brahmacharyaM charatyeSha shivA yAsya tanustathA || 5||

yAsya ghoratamA mUrtirjagatsaMharate tayA |
IshvaratvAnmahattvAchcha maheshvara iti smRRitaH || 6||

yannirdahati yattIkShNo yadugro yatpratApavAn |
mA.nsashoNitamajjAdo yattato rudra uchyate || 7||

devAnAM sumahAnyachcha yachchAsya viShayo mahAn |
yachcha vishvaM mahatpAti mahAdevastataH smRRitaH || 8||

samedhayati yannityaM sarvArthAnsarvakarmabhiH |
shivamichChanmanuShyANAM tasmAdeSha shivaH smRRitaH || 9||

dahatyUrdhvaM sthito yachcha prANotpattiH sthitishcha yat |
sthirali~Ngashcha yannityaM tasmAtsthANuriti smRRitaH || 10||

yadasya bahudhA rUpaM bhUtaM bhavyaM bhavattathA |
sthAvaraM ja~NgamaM chaiva bahurUpastataH smRRitaH || 11||

dhUmraM rUpaM cha yattasya dhUrjaTItyata uchyate |
vishve devAshcha yattasminvishvarUpastataH smRRitaH || 12||

sahasrAkSho.ayutAkSho vA sarvatokShimayo.api vA |
chakShuShaH prabhavastejo nAstyanto.athAsya chakShuShAm || 13||

sarvathA yatpashUnpAti taishcha yadramate punaH |
teShAmadhipatiryachcha tasmAtpashupatiH smRRitaH || 14||

nityena brahmacharyeNa li~Ngamasya yadA sthitam |
mahayantyasya lokAshcha maheshvara iti smRRitaH || 15||

vigrahaM pUjayedyo vai li~NgaM vApi mahAtmanaH |
li~NgaM pUjayitA nityaM mahatIM shriyamashnute || 16||

RRiShayashchApi devAshcha gandharvApsarasastathA |
li~NgamevArchayanti sma yattadUrdhvaM samAsthitam || 17||

pUjyamAne tatastasminmodate sa maheshvaraH |
sukhaM dadAti prItAtmA bhaktAnAM bhaktavatsalaH || 18||

eSha eva shmashAneShu devo vasati nityashaH |
yajante taM janAstatra vIrasthAnaniSheviNam || 19||

viShamasthaH sharIreShu sa mRRityuH prANinAmiha |
sa cha vAyuH sharIreShu prANo.apAnaH sharIriNAm || 20||

tasya ghorANi rUpANi dIptAni cha bahUni cha |
loke yAnyasya pUjyante viprAstAni vidurbudhAH || 21||

nAmadheyAni vedeShu bahUnyasya yathArthataH |
niruchyante mahattvAchcha vibhutvAtkarmabhistathA || 22||

vede chAsya vidurviprAH shatarudrIyamuttamam |
vyAsAdanantaraM yachchApyupasthAnaM mahAtmanaH || 23||

pradAtA sarvalokAnAM vishvaM chApyuchyate mahat |
jyeShThabhUtaM vadantyenaM brAhmaNA RRiShayo.apare || 24||

prathamo hyeSha devAnAM mukhAdagnirajAyata |
grahairbahuvidhaiH prANAnsa.nruddhAnutsRRijatyapi || 25||

sa mochayati puNyAtmA sharaNyaH sharaNAgatAn |
AyurArogyamaishvaryaM vittaM kAmA.nshcha puShkalAn || 26||

sa dadAti manuShyebhyaH sa evAkShipate punaH |
shakrAdiShu cha deveShu tasya chaishvaryamuchyate || 27||

sa evAbhyadhiko nityaM trailokyasya shubhAshubhe |
aishvaryAchchaiva kAmAnAmIshvaraH punaruchyate || 28||

maheshvarashcha lokAnAM mahatAmIshvarashcha saH |
bahubhirvividhai rUpairvishvaM vyAptamidaM jagat || 29||

tasya devasya yadvaktraM samudre vaDavAmukham || 29||

\hrule

\medskip
              dharmanirNayaH
                  147
\medskip

vaishampAyana uvAcha||

ityuktavati vAkyaM tu kRRiShNe devakinandane |
bhIShmaM shAntanavaM bhUyaH paryapRRichChadyudhiShThiraH || 1||

nirNaye vA mahAbuddhe sarvadharmabhRRitAM vara |
pratyakShamAgamo veti kiM tayoH kAraNaM bhavet || 2||

bhIShma uvAcha||

nAstyatra sa.nshayaH kashchiditi me vartate matiH |
shRRiNu vakShyAmi te prAj~na samyaktvamanupRRichChasi || 3||

sa.nshayaH sugamo rAjannirNayastvatra durgamaH |
dRRiShTaM shrutamanantaM hi yatra sa.nshayadarshanam || 4||

pratyakShaM kAraNaM dRRiShTaM hetukAH prAj~namAninaH |
nAstItyevaM vyavasyanti satyaM sa.nshayameva cha || 5||

tadayuktaM vyavasyanti bAlAH paNDitamAninaH || 5||

atha chenmanyase chaikaM kAraNaM kiM bhavediti |
shakyaM dIrgheNa kAlena yuktenAtandritena cha || 6||

prANayAtrAmanekAM cha kalpayAnena bhArata || 6||

tatpareNaiva nAnyena shakyaM hyetattu kAraNam |
hetUnAmantamAsAdya vipulaM j~nAnamuttamam || 7||

jyotiH sarvasya lokasya vipulaM pratipadyate || 7||

tattvenAgamanaM rAjanhetvantagamanaM tathA |
agrAhyamanibaddhaM cha vAchaH samparivarjanam || 8||

yudhiShThira uvAcha||

pratyakShaM lokataH siddhaM lokAshchAgamapUrvakAH |
shiShTAchAro bahuvidho brUhi tanme pitAmaha || 9||

bhIShma uvAcha||

dharmasya hriyamANasya balavadbhirdurAtmabhiH |
sa.nsthA yatnairapi kRRitA kAlena paribhidyate || 10||

adharmA dharmarUpeNa tRRiNaiH kUpA ivAvRRitAH |
tatastairbhidyate vRRittaM shRRiNu chaiva yudhiShThira || 11||

avRRittyA ye cha bhindanti shrutatyAgaparAyaNAH |
dharmavidveShiNo mandA ityuktasteShu sa.nshayaH || 12||

atRRipyantastu sAdhUnAM ya evAgamabuddhayaH |
paramityeva santuShTAstAnupAssva cha pRRichCha cha || 13||

kAmArthau pRRiShThataH kRRitvA lobhamohAnusAriNau |
dharma ityeva sambuddhAstAnupAssva cha pRRichCha cha || 14||

na teShAM bhidyate vRRittaM yaj~nasvAdhyAyakarmabhiH |
AchAraH kAraNaM chaiva dharmashchaiva trayaM punaH || 15||

yudhiShThira uvAcha||

punareveha me buddhiH sa.nshaye parimuhyate |
apAre mArgamANasya paraM tIramapashyataH || 16||

vedAH pratyakShamAchAraH pramANaM tattrayaM yadi |
pRRithaktvaM labhyate chaiShAM dharmashchaikastrayaM katham || 17||

bhIShma uvAcha||

dharmasya hriyamANasya balavadbhirdurAtmabhiH |
yadyevaM manyase rAja.nstridhA dharmavichAraNA || 18||

eka eveti jAnIhi tridhA tasya pradarshanam |
pRRithaktve chaiva me buddhistrayANAmapi vai tathA || 19||

ukto mArgastrayANAM cha tattathaiva samAchara |
jij~nAsA tu na kartavyA dharmasya paritarkaNAt || 20||

sadaiva bharatashreShTha mA te bhUdatra sa.nshayaH |
andho jaDa ivAsha~Nko yadbravImi tadAchara || 21||

ahi.nsA satyamakrodho dAnametachchatuShTayam |
ajAtashatro sevasva dharma eSha sanAtanaH || 22||

brAhmaNeShu cha vRRittiryA pitRRipaitAmahochitA |
tAmanvehi mahAbAho svargasyaite hi deshikAH || 23||

pramANamapramANaM vai yaH kuryAdabudho naraH |
na sa pramANatAmarho vivAdajanano hi saH || 24||

brAhmaNAneva sevasva satkRRitya bahumanya cha |
eteShveva tvime lokAH kRRitsnA iti nibodha tAn || 25||

\hrule

\medskip
                  148
\medskip

yudhiShThira uvAcha||

ye cha dharmamasUyanti ye chainaM paryupAsate |
bravItu bhagavAnetatkva te gachChanti tAdRRishAH || 1||

bhIShma uvAcha||

rajasA tamasA chaiva samavastIrNachetasaH |
narakaM pratipadyante dharmavidveShiNo narAH || 2||

ye tu dharmaM mahArAja satataM paryupAsate |
satyArjavaparAH santaste vai svargabhujo narAH || 3||

dharma eva ratisteShAmAchAryopAsanAdbhavet |
devalokaM prapadyante ye dharmaM paryupAsate || 4||

manuShyA yadi vA devAH sharIramupatApya vai |
dharmiNaH sukhamedhante lobhadveShavivarjitAH || 5||

prathamaM brahmaNaH putraM dharmamAhurmanIShiNaH |
dharmiNaH paryupAsante phalaM pakvamivAshayaH || 6||

yudhiShThira uvAcha||

asatAM kIdRRishaM rUpaM sAdhavaH kiM cha kurvate |
bravItu me bhavAnetatsanto.asantashcha kIdRRishAH || 7||

bhIShma uvAcha||

durAchArAshcha durdharShA durmukhAshchApyasAdhavaH |
sAdhavaH shIlasampannAH shiShTAchArasya lakShaNam || 8||

rAjamArge gavAM madhye goShThamadhye cha dharmiNaH |
nopasevanti rAjendra sargaM mUtrapurIShayoH || 9||

pa~nchAnAmashanaM dattvA sheShamashnanti sAdhavaH |
na jalpanti cha bhu~njAnA na nidrAntyArdrapANayaH || 10||

chitrabhAnumanaDvAhaM devaM goShThaM chatuShpatham |
brAhmaNaM dhArmikaM chaityaM te kurvanti pradakShiNam || 11||

vRRiddhAnAM bhArataptAnAM strINAM bAlAturasya cha |
brAhmaNAnAM gavAM rAj~nAM panthAnaM dadate cha te || 12||

atithInAM cha sarveShAM preShyANAM svajanasya cha |
tathA sharaNakAmAnAM goptA syAtsvAgatapradaH || 13||

sAyaM prAtarmanuShyANAmashanaM devanirmitam |
nAntarA bhojanaM dRRiShTamupavAsavidhirhi saH || 14||

homakAle yathA vahniH kAlameva pratIkShate |
RRitukAle tathA nArI RRitumeva pratIkShate || 15||

na chAnyAM gachChate yastu brahmacharyaM hi tatsmRRitam || 15||

amRRitaM brAhmaNA gAva ityetattrayamekataH |
tasmAdgobrAhmaNaM nityamarchayeta yathAvidhi || 16||

yajuShA sa.nskRRitaM mA.nsamupabhu~njanna duShyati |
pRRiShThamA.nsaM vRRithAmA.nsaM putramA.nsaM cha tatsamam || 17||

svadeshe paradeshe vApyatithiM nopavAsayet |
karma vai saphalaM kRRitvA gurUNAM pratipAdayet || 18||

gurubhya AsanaM deyamabhivAdyAbhipUjya cha |
gurUnabhyarchya vardhante AyuShA yashasA shriyA || 19||

vRRiddhAnnAtivadejjAtu na cha sampreShayedapi |
nAsInaH syAtsthiteShvevamAyurasya na riShyate || 20||

na nagnAmIkShate nArIM na vidvAnpuruShAnapi |
maithunaM satataM guptamAhAraM cha samAcharet || 21||

tIrthAnAM guravastIrthaM shuchInAM hRRidayaM shuchi |
darshanAnAM paraM j~nAnaM santoShaH paramaM sukham || 22||

sAyaM prAtashcha vRRiddhAnAM shRRiNuyAtpuShkalA giraH |
shrutamApnoti hi naraH satataM vRRiddhasevayA || 23||

svAdhyAye bhojane chaiva dakShiNaM pANimuddharet |
yachChedvA~NmanasI nityamindriyANAM cha vibhramam || 24||

sa.nskRRitaM pAyasaM nityaM yavAgUM kRRisaraM haviH |
aShTakAH pitRRidaivatyA vRRiddhAnAmabhipUjanam || 25||

shmashrukarmaNi ma~NgalyaM kShutAnAmabhinandanam |
vyAdhitAnAM cha sarveShAmAyuShaH pratinandanam || 26||

na jAtu tvamiti brUyAdApanno.api mahattaram |
tva~NkAro vA vadho veti vidvatsu na vishiShyate || 27||

avarANAM samAnAnAM shiShyANAM cha samAcharet || 27||

pApamAchakShate nityaM hRRidayaM pApakarmiNAm |
j~nAnapUrvaM vinashyanti gUhamAnA mahAjane || 28||

j~nAnapUrvaM kRRitaM karma chChAdayante hyasAdhavaH |
na mAM manuShyAH pashyanti na mAM pashyanti devatAH || 29||

pApenAbhihataH pApaH pApamevAbhijAyate || 29||

yathA vArdhuShiko vRRiddhiM dehabhede pratIkShate |
dharmeNApihitaM pApaM dharmamevAbhivardhayet || 30||

yathA lavaNamambhobhirAplutaM pravilIyate |
prAyashchittahataM pApaM tathA sadyaH praNashyati || 31||

tasmAtpApaM na gUheta gUhamAnaM vivardhate |
kRRitvA tu sAdhuShvAkhyeyaM te tatprashamayantyuta || 32||

AshayA sa~nchitaM dravyaM yatkAle nopabhujyate |
anye chaitatprapadyante viyoge tasya dehinaH || 33||

mAnasaM sarvabhUtAnAM dharmamAhurmanIShiNaH |
tasmAtsarvANi bhUtAni dharmameva samAsate || 34||

eka eva chareddharmaM na dharmadhvajiko bhavet |
dharmavANijakA hyete ye dharmamupabhu~njate || 35||

archeddevAnadambhena sevetAmAyayA gurUn |
nidhiM nidadhyAtpAratryaM yAtrArthaM dAnashabditam || 36||

\hrule

\medskip
              yudhiShThiraprashnaH
                  149
\medskip

yudhiShThira uvAcha||

nAbhAgadheyaH prApnoti dhanaM subalavAnapi |
bhAgadheyAnvitastvarthAnkRRisho bAlashcha vindati || 1||

nAlAbhakAle labhate prayatne.api kRRite sati |
lAbhakAle.aprayatnena labhate vipulaM dhanam || 2||

kRRitayatnAphalAshchaiva dRRishyante shatasho narAH || 2||

yadi yatno bhavenmartyaH sa sarvaM phalamApnuyAt |
nAlabhyaM chopalabhyeta nRRiNAM bharatasattama || 3||

yadA prayatnaM kRRitavAndRRishyate hyaphalo naraH |
mArgannayashatairarthAnamArga.nshchAparaH sukhI || 4||

akAryamasakRRitkRRitvA dRRishyante hyadhanA narAH |
dhanayuktAstvadharmasthA dRRishyante chApare janAH || 5||

adhItya nItiM yasmAchcha nItiyukto na dRRishyate |
anabhij~nashcha sAchivyaM gamitaH kena hetunA || 6||

vidyAyukto hyavidyashcha dhanavAndurgatastathA || 6||

yadi vidyAmupAshritya naraH sukhamavApnuyAt |
na vidvAnvidyayA hInaM vRRittyarthamupasa.nshrayet || 7||

yathA pipAsAM jayati puruShaH prApya vai jalam |
dRRiShTArtho vidyayApyevamavidyAM prajahennaraH || 8||

nAprAptakAlo mriyate viddhaH sharashatairapi |
tRRiNAgreNApi sa.nspRRiShTaH prAptakAlo na jIvati || 9||

bhIShma uvAcha||

IhamAnaH samArambhAnyadi nAsAdayeddhanam |
ugraM tapaH samArohenna hyanuptaM prarohati || 10||

dAnena bhogI bhavati medhAvI vRRiddhasevayA |
ahi.nsayA cha dIrghAyuriti prAhurmanIShiNaH || 11||

tasmAddadyAnna yAcheta pUjayeddhArmikAnapi |
svAbhAShI priyakRRichChuddhaH sarvasattvAvihi.nsakaH || 12||

yadA pramANaprabhavaH svabhAvashcha sukhAsukhe |
mashakITapipIlAnAM sthiro bhava yudhiShThira || 13||

\hrule

\medskip
              dharmasa.nshayaH
                  150
\medskip

bhIShma uvAcha||

kAryate yachcha kriyate sachchAsachcha kRRitaM tataH |
tatrAshvasIta satkRRitvA asatkRRitvA na vishvaset || 1||

kAla evAtra kAlena nigrahAnugrahau dadat |
buddhimAvishya bhUtAnAM dharmArtheShu pravartate || 2||

yadA tvasya bhavedbuddhirdharmyA chArthapradarshinI |
tadAshvasIta dharmAtmAdRRiDhabuddhirna vishvaset || 3||

etAvanmAtrametaddhi bhUtAnAM prAj~nalakShaNam |
kAlayukto.apyubhayavichCheShamarthaM samAcharet || 4||

yathA hyupasthitaishvaryAH pUjayante narA narAn |
evamevAtmanAtmAnaM pUjayantIha dhArmikAH || 5||

na hyadharmatayA dharmaM dadyAtkAlaH katha~nchana |
tasmAdvishuddhamAtmAnaM jAnIyAddharmachAriNam || 6||

spraShTumapyasamartho hi jvalantamiva pAvakam |
adharmaH satato dharmaM kAlena parirakShitam || 7||

kAryAvetau hi kAlena dharmo hi vijayAvahaH |
trayANAmapi lokAnAmAlokakaraNo bhavet || 8||

tatra kashchinnayetprAj~no gRRihItvaiva kare naram |
uhyamAnaH sa dharmeNa dharme bahubhayachChale || 9||

\hrule

\medskip
              va.nshAnukIrtanam.h
                  151
\medskip

yudhiShThira uvAcha||

kiM shreyaH puruShasyeha kiM kurvansukhamedhate |
vipApmA cha bhavetkena kiM vA kalmaShanAshanam || 1||

bhIShma uvAcha||

ayaM daivatava.nsho vai RRiShiva.nshasamanvitaH |
dvisandhyaM paThitaH putra kalmaShApaharaH paraH || 2||

devAsuragururdevaH sarvabhUtanamaskRRitaH |
achintyo.athApyanirdeshyaH sarvaprANo hyayonijaH || 3||

pitAmaho jagannAthaH sAvitrI brahmaNaH satI |
vedabhUratha kartA cha viShNurnArAyaNaH prabhuH || 4||

umApatirvirUpAkShaH skandaH senApatistathA |
vishAkho hutabhugvAyushchandrAdityau prabhAkarau || 5||

shakraH shachIpatirdevo yamo dhUmorNayA saha |
varuNaH saha gauryA cha saha RRiddhyA dhaneshvaraH || 6||

saumyA gauH surabhirdevI vishravAshcha mahAnRRiShiH |
ShaTkAlaH sAgaro ga~NgA sravantyo.atha marudgaNAH || 7||

vAlakhilyAstapaHsiddhAH kRRiShNadvaipAyanastathA |
nAradaH parvatashchaiva vishvAvasurhahAhuhUH || 8||

tumbarushchitrasenashcha devadUtashcha vishrutaH |
devakanyA mahAbhAgA divyAshchApsarasAM gaNAH || 9||

urvashI menakA rambhA mishrakeshI alambuShA |
vishvAchI cha ghRRitAchI cha pa~nchachUDA tilottamA || 10||

AdityA vasavo rudrAH sAshvinaH pitaro.api cha |
dharmaH satyaM tapo dIkShA vyavasAyaH pitAmahaH || 11||

sharvaryo divasAshchaiva mArIchaH kashyapastathA |
shukro bRRihaspatirbhaumo budho rAhuH shanaishcharaH || 12||

nakShatrANyRRitavashchaiva mAsAH sandhyAH savatsarAH |
vainateyAH samudrAshcha kadrujAH pannagAstathA || 13||

shatadrUshcha vipAshA cha chandrabhAgA sarasvatI |
sindhushcha devikA chaiva puShkaraM tIrthameva cha || 14||

ga~NgA mahAnadI chaiva kapilA narmadA tathA |
kampunA cha vishalyA cha karatoyAmbuvAhinI || 15||

sarayUrgaNDakI chaiva lohityashcha mahAnadaH |
tAmrAruNA vetravatI parNAshA gautamI tathA || 16||

godAvarI cha veNNA cha kRRiShNaveNA tathAdrijA |
dRRiShadvatI cha kAverI va~NkShurmandAkinI tathA || 17||

prayAgaM cha prabhAsaM cha puNyaM naimiShameva cha |
tachcha vishveshvarasthAnaM yatra tadvimalaM saraH || 18||

puNyatIrthaishcha kalilaM kurukShetraM prakIrtitam |
sindhUttamaM tapodAnaM jambUmArgamathApi cha || 19||

hiraNvatI vitastA cha tathaivekShumatI nadI |
vedasmRRitirvaidasinI malavAsAshcha nadyapi || 20||

bhUmibhAgAstathA puNyA ga~NgAdvAramathApi cha |
RRiShikulyAstathA medhyA nadI chitrapathA tathA || 21||

kaushikI yamunA sItA tathA charmaNvatI nadI |
nadI bhImarathI chaiva bAhudA cha mahAnadI || 22||

mahendravANI tridivA nIlikA cha sarasvatI || 22||

nandA chAparanandA cha tathA tIrthaM mahAhradam |
gayAtha phalgutIrthaM cha dharmAraNyaM surairvRRitam || 23||

tathA devanadI puNyA sarashcha brahmanirmitam |
puNyaM trilokavikhyAtaM sarvapApaharaM shivam || 24||

himavAnparvatashchaiva divyauShadhisamanvitaH |
vindhyo dhAtuvichitrA~NgastIrthavAnauShadhAnvitaH || 25||

merurmahendro malayaH shvetashcha rajatAchitaH |
shRRi~NgavAnmandaro nIlo niShadho dardurastathA || 26||

chitrakUTo.a~njanAbhashcha parvato gandhamAdanaH |
puNyaH somagirishchaiva tathaivAnye mahIdharAH || 27||

dishashcha vidishashchaiva kShitiH sarve mahIruhAH || 27||

vishvedevA nabhashchaiva nakShatrANi grahAstathA |
pAntu vaH satataM devAH kIrtitAkIrtitA mayA || 28||

kIrtayAno naro hyetAnmuchyate sarvakilbiShaiH |
stuva.nshcha pratinanda.nshcha muchyate sarvato bhayAt || 29||

sarvasa~NkarapApebhyo devatAstavanandakaH || 29||

devatAnantaraM viprA.nstapaHsiddhA.nstapodhikAn |
kIrtitAnkIrtayiShyAmi sarvapApapramochanAn || 30||

yavakrIto.atha raibhyashcha kakShIvAnaushijastathA |
bhRRigva~NgirAstathA kaNvo medhAtithiratha prabhuH || 31||

barhI cha guNasampannaH prAchIM dishamupAshritAH || 31||

bhadrAM dishaM mahAbhAgA ulmuchuH pramuchustathA |
mumuchushcha mahAbhAgaH svastyAtreyashcha vIryavAn || 32||

mitrAvaruNayoH putrastathAgastyaH pratApavAn |
dRRiDhAyushchordhvabAhushcha vishrutAvRRiShisattamau || 33||

pashchimAM dishamAshritya ya edhante nibodha tAn |
uShadguH saha sodaryaiH parivyAdhashcha vIryavAn || 34||

RRiShirdIrghatamAshchaiva gautamaH kashyapastathA |
ekatashcha dvitashchaiva tritashchaiva maharShayaH || 35||

atreH putrashcha dharmAtmA tathA sArasvataH prabhuH || 35||

uttarAM dishamAshritya ya edhante nibodha tAn |
atrirvasiShThaH shaktishcha pArAsharyashcha vIryavAn || 36||

vishvAmitro bharadvAjo jamadagnistathaiva cha |
RRichIkapautro rAmashcha RRiShirauddAlakistathA || 37||

shvetaketuH kohalashcha vipulo devalastathA |
devasharmA cha dhaumyashcha hastikAshyapa eva cha || 38||

lomasho nAchiketashcha lomaharShaNa eva cha |
RRiShirugrashravAshchaiva bhArgavashchyavanastathA || 39||

eSha vai samavAyaste RRiShidevasamanvitaH |
AdyaH prakIrtito rAjansarvapApapramochanaH || 40||

nRRigo yayAtirnahuSho yaduH pUrushcha vIryavAn |
dhundhumAro dilIpashcha sagarashcha pratApavAn || 41||

kRRishAshvo yauvanAshvashcha chitrAshvaH satyavA.nstathA |
duHShanto bharatashchaiva chakravartI mahAyashAH || 42||

yavano janakashchaiva tathA dRRiDharatho nRRipaH |
raghurnaravarashchaiva tathA dasharatho nRRipaH || 43||

rAmo rAkShasahA vIraH shashabindurbhagIrathaH |
harishchandro maruttashcha jahnurjAhnavisevitA || 44||

mahodayo hyalarkashcha ailashchaiva narAdhipaH |
karandhamo narashreShThaH kadhmorashcha narAdhipaH || 45||

dakSho.ambarIShaH kukuro ravatashcha mahAyashAH |
muchukundashcha rAjarShirmitrabhAnuH priya~NkaraH || 46||

trasadasyustathA rAjA shveto rAjarShisattamaH |
mahAbhiShashcha vikhyAto nimirAjastathAShTakaH || 47||

AyuH kShupashcha rAjarShiH kakSheyushcha narAdhipaH |
shibiraushInarashchaiva gayashchaiva narAdhipaH || 48||

pratardano divodAsaH saudAsaH kosaleshvaraH |
ailo nalashcha rAjarShirmanushchaiva prajApatiH || 49||

havidhrashcha pRRiShadhrashcha pratIpaH shantanustathA |
kakShasenashcha rAjarShirye chAnye nAnukIrtitAH || 50||

mA vighnaM mA cha me pApaM mA cha me paripanthinaH |
dhruvo jayo me nityaM syAtparatra cha parA gatiH || 51||

\hrule

\medskip
              yudhiShThirapratiprayANam.h
                  152
\medskip

vaishampAyana uvAcha||

tUShNImbhUte tadA bhIShme paTe chitramivArpitam |
muhUrtamiva cha dhyAtvA vyAsaH satyavatIsutaH || 1||

nRRipaM shayAnaM gA~NgeyamidamAha vachastadA || 1||

rAjanprakRRitimApannaH kururAjo yudhiShThiraH |
sahito bhrAtRRibhiH sarvaiH pArthivaishchAnuyAyibhiH || 2||

upAste tvAM naravyAghra saha kRRiShNena dhImatA |
tamimaM purayAnAya tvamanuj~nAtumarhasi || 3||

evamukto bhagavatA vyAsena pRRithivIpatiH |
yudhiShThiraM sahAmAtyamanujaj~ne nadIsutaH || 4||

uvAcha chainaM madhuraM tataH shAntanavo nRRipaH |
pravishasva puraM rAjanvyetu te mAnaso jvaraH || 5||

yajasva vividhairyaj~nairbahvannaiH svAptadakShiNaiH |
yayAtiriva rAjendra shraddhAdamapuraHsaraH || 6||

kShatradharmarataH pArtha pitR^IndevA.nshcha tarpaya |
shreyasA yokShyase chaiva vyetu te mAnaso jvaraH || 7||

ra~njayasva prajAH sarvAH prakRRitIH parisAntvaya |
suhRRidaH phalasatkArairabhyarchaya yathArhataH || 8||

anu tvAM tAta jIvantu mitrANi suhRRidastathA |
chaityasthAne sthitaM vRRikShaM phalavantamiva dvijAH || 9||

AgantavyaM cha bhavatA samaye mama pArthiva |
vinivRRitte dinakare pravRRitte chottarAyaNe || 10||

tathetyuktvA tu kaunteyaH so.abhivAdya pitAmaham |
prayayau saparIvAro nagaraM nAgasAhvayam || 11||

dhRRitarAShTraM puraskRRitya gAndhArIM cha pativratAm |
saha tairRRiShibhiH sarvairbhrAtRRibhiH keshavena cha || 12||

paurajAnapadaishchaiva mantrivRRiddhaishcha pArthivaH |
pravivesha kurushreShTha puraM vAraNasAhvayam || 13||

\hrule

\medskip
              bhIShmasvargArohaNaparva
              bhIShmasvargAnuj~nA
                  153
\medskip

vaishampAyana uvAcha||

tataH kuntIsuto rAjA paurajAnapadaM janam |
pUjayitvA yathAnyAyamanujaj~ne gRRihAnprati || 1||

sAntvayAmAsa nArIshcha hatavIrA hateshvarAH |
vipulairarthadAnaishcha tadA pANDusuto nRRipaH || 2||

so.abhiShikto mahAprAj~naH prApya rAjyaM yudhiShThiraH |
avasthApya narashreShThaH sarvAH svaprakRRitIstadA || 3||

dvijebhyo balamukhyebhyo naigamebhyashcha sarvashaH |
pratigRRihyAshiSho mukhyAstadA dharmabhRRitAM varaH || 4||

uShitvA sharvarIH shrImAnpa~nchAshannagarottame |
samayaM kauravAgryasya sasmAra puruSharShabhaH || 5||

sa niryayau gajapurAdyAjakaiH parivAritaH |
dRRiShTvA nivRRittamAdityaM pravRRittaM chottarAyaNam || 6||

ghRRitaM mAlyaM cha gandhA.nshcha kShaumANi cha yudhiShThiraH |
chandanAgarumukhyAni tathA kAlAgarUNi cha || 7||

prasthApya pUrvaM kaunteyo bhIShmasa.nsAdhanAya vai |
mAlyAni cha mahArhANi ratnAni vividhAni cha || 8||

dhRRitarAShTraM puraskRRitya gAndhArIM cha yashasvinIm |
mAtaraM cha pRRithAM dhImAnbhrAtR^I.nshcha puruSharShabhaH || 9||

janArdanenAnugato vidureNa cha dhImatA |
yuyutsunA cha kauravyo yuyudhAnena chAbhibho || 10||

mahatA rAjabhogyena paribarheNa sa.nvRRitaH |
stUyamAno mahArAja bhIShmasyAgnInanuvrajan || 11||

nishchakrAma purAttasmAdyathA devapatistathA |
AsasAda kurukShetre tataH shAntanavaM nRRipam || 12||

upAsyamAnaM vyAsena pArAsharyeNa dhImatA |
nAradena cha rAjarShe devalenAsitena cha || 13||

hatashiShTairnRRipaishchAnyairnAnAdeshasamAgataiH |
rakShibhishcha mahAtmAnaM rakShyamANaM samantataH || 14||

shayAnaM vIrashayane dadarsha nRRipatistataH |
tato rathAdavArohadbhrAtRRibhiH saha dharmarAT || 15||

abhivAdyAtha kaunteyaH pitAmahamari.ndamam |
dvaipAyanAdInviprA.nshcha taishcha pratyabhinanditaH || 16||

RRitvigbhirbrahmakalpaishcha bhrAtRRibhishcha sahAchyutaH |
AsAdya sharatalpasthamRRiShibhiH parivAritam || 17||

abravIdbharatashreShThaM dharmarAjo yudhiShThiraH |
bhrAtRRibhiH saha kauravya shayAnaM nimnagAsutam || 18||

yudhiShThiro.ahaM nRRipate namaste jAhnavIsuta |
shRRiNoShi chenmahAbAho brUhi kiM karavANi te || 19||

prApto.asmi samaye rAjannagnInAdAya te vibho |
AchAryA brAhmaNAshchaiva RRitvijo bhrAtarashcha me || 20||

putrashcha te mahAtejA dhRRitarAShTro janeshvaraH |
upasthitaH sahAmAtyo vAsudevashcha vIryavAn || 21||

hatashiShTAshcha rAjAnaH sarve cha kurujA~NgalAH |
tAnpashya kurushArdUla samunmIlaya lochane || 22||

yachcheha ki~nchitkartavyaM tatsarvaM prApitaM mayA |
yathoktaM bhavatA kAle sarvameva cha tatkRRitam || 23||

evamuktastu gA~NgeyaH kuntIputreNa dhImatA |
dadarsha bhAratAnsarvAnsthitAnsamparivArya tam || 24||

tatashchalavalirbhIShmaH pragRRihya vipulaM bhujam |
oghameghasvano vAgmI kAle vachanamabravIt || 25||

diShTyA prApto.asi kaunteya sahAmAtyo yudhiShThira |
parivRRitto hi bhagavAnsahasrA.nshurdivAkaraH || 26||

aShTapa~nchAshataM rAtryaH shayAnasyAdya me gatAH |
shareShu nishitAgreShu yathA varShashataM tathA || 27||

mAgho.ayaM samanuprApto mAsaH puNyo yudhiShThira |
tribhAgasheShaH pakSho.ayaM shuklo bhavitumarhati || 28||

evamuktvA tu gA~Ngeyo dharmaputraM yudhiShThiram |
dhRRitarAShTramathAmantrya kAle vachanamabravIt || 29||

rAjanviditadharmo.asi sunirNItArthasa.nshayaH |
bahushrutA hi te viprA bahavaH paryupAsitAH || 30||

vedashAstrANi sarvANi dharmA.nshcha manujeshvara |
vedA.nshcha chaturaH sA~NgAnnikhilenAvabudhyase || 31||

na shochitavyaM kauravya bhavitavyaM hi tattathA |
shrutaM devarahasyaM te kRRiShNadvaipAyanAdapi || 32||

yathA pANDoH sutA rAja.nstathaiva tava dharmataH |
tAnpAlaya sthito dharme gurushushrUShaNe ratAn || 33||

dharmarAjo hi shuddhAtmA nideshe sthAsyate tava |
AnRRisha.nsyaparaM hyenaM jAnAmi guruvatsalam || 34||

tava putrA durAtmAnaH krodhalobhaparAyaNAH |
IrShyAbhibhUtA durvRRittAstAnna shochitumarhasi || 35||

vaishampAyana uvAcha||

etAvaduktvA vachanaM dhRRitarAShTraM manIShiNam |
vAsudevaM mahAbAhumabhyabhAShata kauravaH || 36||

bhagavandevadevesha surAsuranamaskRRita |
trivikrama namaste.astu sha~NkhachakragadAdhara || 37||

anujAnIhi mAM kRRiShNa vaikuNTha puruShottama |
rakShyAshcha te pANDaveyA bhavAnhyeShAM parAyaNam || 38||

uktavAnasmi durbuddhiM mandaM duryodhanaM purA |
yataH kRRiShNastato dharmo yato dharmastato jayaH || 39||

vAsudevena tIrthena putra sa.nshAmya pANDavaiH |
sandhAnasya paraH kAlastaveti cha punaH punaH || 40||

na cha me tadvacho mUDhaH kRRitavAnsa sumandadhIH |
ghAtayitveha pRRithivIM tataH sa nidhanaM gataH || 41||

tvAM cha jAnAmyahaM vIra purANamRRiShisattamam |
nareNa sahitaM devaM badaryAM suchiroShitam || 42||

tathA me nAradaH prAha vyAsashcha sumahAtapAH |
naranArAyaNAvetau sambhUtau manujeShviti || 43||

vAsudeva uvAcha||

anujAnAmi bhIShma tvAM vasUnApnuhi pArthiva |
na te.asti vRRijinaM ki~nchinmayA dRRiShTaM mahAdyute || 44||

pitRRibhakto.asi rAjarShe mArkaNDeya ivAparaH |
tena mRRityustava vashe sthito bhRRitya ivAnataH || 45||

vaishampAyana uvAcha||

evamuktastu gA~NgeyaH pANDavAnidamabravIt |
dhRRitarAShTramukhA.nshchApi sarvAnsasuhRRidastathA || 46||

prANAnutsraShTumichChAmi tanmAnuj~nAtumarhatha |
satye prayatitavyaM vaH satyaM hi paramaM balam || 47||

AnRRisha.nsyaparairbhAvyaM sadaiva niyatAtmabhiH |
brahmaNyairdharmashIlaishcha taponItyaishcha bhArata || 48||

ityuktvA suhRRidaH sarvAnsampariShvajya chaiva ha |
punarevAbravIddhImAnyudhiShThiramidaM vachaH || 49||

brAhmaNAshchaiva te nityaM prAj~nAshchaiva visheShataH |
AchAryA RRitvijashchaiva pUjanIyA narAdhipa || 50||

\hrule

\medskip
              bhIShmasvargagamanam.h
                  154
\medskip

vaishampAyana uvAcha||

evamuktvA kurUnsarvAnbhIShmaH shAntanavastadA |
tUShNIM babhUva kauravyaH sa muhUrtamari.ndama || 1||

dhArayAmAsa chAtmAnaM dhAraNAsu yathAkramam |
tasyordhvamagamanprANAH saMniruddhA mahAtmanaH || 2||

idamAshcharyamAsIchcha madhye teShAM mahAtmanAm |
yadyanmu~nchati gAtrANAM sa shantanusutastadA || 3||

tattadvishalyaM bhavati yogayuktasya tasya vai || 3||

kShaNena prekShatAM teShAM vishalyaH so.abhavattadA |
taM dRRiShTvA vismitAH sarve vAsudevapurogamAH || 4||

saha tairmunibhiH sarvaistadA vyAsAdibhirnRRipa || 4||

saMniruddhastu tenAtmA sarveShvAyataneShu vai |
jagAma bhittvA mUrdhAnaM divamabhyutpapAta cha || 5||

maholkeva cha bhIShmasya mUrdhadeshAjjanAdhipa |
niHsRRityAkAshamAvishya kShaNenAntaradhIyata || 6||

evaM sa nRRipashArdUla nRRipaH shAntanavastadA |
samayujyata lokaiH svairbharatAnAM kulodvahaH || 7||

tatastvAdAya dArUNi gandhA.nshcha vividhAnbahUn |
chitAM chakrurmahAtmAnaH pANDavA vidurastathA || 8||

yuyutsushchApi kauravyaH prekShakAstvitare.abhavan || 8||

yudhiShThirastu gA~NgeyaM vidurashcha mahAmatiH |
ChAdayAmAsaturubhau kShaumairmAlyaishcha kauravam || 9||

dhArayAmAsa tasyAtha yuyutsushChatramuttamam |
chAmaravyajane shubhre bhImasenArjunAvubhau || 10||

uShNIShe paryagRRihNItAM mAdrIputrAvubhau tadA || 10||

striyaH kauravanAthasya bhIShmaM kurukulodbhavam |
tAlavRRintAnyupAdAya paryavIjansamantataH || 11||

tato.asya vidhivachchakruH pitRRimedhaM mahAtmanaH |
yAjakA juhuvushchAgniM jaguH sAmAni sAmagAH || 12||

tatashchandanakAShThaishcha tathA kAleyakairapi |
kAlAgaruprabhRRitibhirgandhaishchochchAvachaistathA || 13||

samavachChAdya gA~NgeyaM prajvAlya cha hutAshanam |
apasavyamakurvanta dhRRitarAShTramukhA nRRipAH || 14||

sa.nskRRitya cha kurushreShThaM gA~NgeyaM kurusattamAH |
jagmurbhAgIrathItIramRRiShijuShTaM kurUdvahAH || 15||

anugamyamAnA vyAsena nAradenAsitena cha |
kRRiShNena bharatastrIbhirye cha paurAH samAgatAH || 16||

udakaM chakrire chaiva gA~Ngeyasya mahAtmanaH |
vidhivatkShatriyashreShThAH sa cha sarvo janastadA || 17||

tato bhAgIrathI devI tanayasyodake kRRite |
utthAya salilAttasmAdrudatI shokalAlasA || 18||

paridevayatI tatra kauravAnabhyabhAShata |
nibodhata yathAvRRittamuchyamAnaM mayAnaghAH || 19||

rAjavRRittena sampannaH praj~nayAbhijanena cha |
satkartA kuruvRRiddhAnAM pitRRibhakto dRRiDhavrataH || 20||

jAmadagnyena rAmeNa purA yo na parAjitaH |
divyairastrairmahAvIryaH sa hato.adya shikhaNDinA || 21||

ashmasAramayaM nUnaM hRRidayaM mama pArthivAH |
apashyantyAH priyaM putraM yatra dIryati me.adya vai || 22||

sametaM pArthivaM kShatraM kAshipuryAM svaya.nvare |
vijityaikarathenAjau kanyAstA yo jahAra ha || 23||

yasya nAsti bale tulyaH pRRithivyAmapi kashchana |
hataM shikhaNDinA shrutvA yanna dIryati me manaH || 24||

jAmadagnyaH kurukShetre yudhi yena mahAtmanA |
pIDito nAtiyatnena nihataH sa shikhaNDinA || 25||

eva.nvidhaM bahu tadA vilapantIM mahAnadIm |
AshvAsayAmAsa tadA sAmnA dAmodaro vibhuH || 26||

samAshvasihi bhadre tvaM mA shuchaH shubhadarshane |
gataH sa paramAM siddhiM tava putro na sa.nshayaH || 27||

vasureSha mahAtejAH shApadoSheNa shobhane |
manuShyatAmanuprApto nainaM shochitumarhasi || 28||

sa eSha kShatradharmeNa yudhyamAno raNAjire |
dhana~njayena nihato naiSha nunnaH shikhaNDinA || 29||

bhIShmaM hi kurushArdUlamudyateShuM mahAraNe |
na shaktaH sa.nyuge hantuM sAkShAdapi shatakratuH || 30||

svachChandena sutastubhyaM gataH svargaM shubhAnane |
na shaktAH syurnihantuM hi raNe taM sarvadevatAH || 31||

tasmAnmA tvaM sarichChreShThe shochasva kurunandanam |
vasUneSha gato devi putraste vijvarA bhava || 32||

ityuktA sA tu kRRiShNena vyAsena cha saridvarA |
tyaktvA shokaM mahArAja svaM vAryavatatAra ha || 33||

satkRRitya te tAM saritaM tataH kRRiShNamukhA nRRipAH |
anuj~nAtAstayA sarve nyavartanta janAdhipAH || 34||

\medskip
##

\hrule

Mahabharata Critical Edition Only for Personal Studies
Encoding: ISCII
Electronic text (C) Bhandarkar Oriental Research Institute,
Pune, India, 1999

http://bombay.indology.info/mahabharata/statement.html
for further details


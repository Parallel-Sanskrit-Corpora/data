%@@1
% File name             : mbh01.itx
%--------------------------------------------
% Text title            : 1 mahAbhArate Adiparva.n
% Author                : Veda Vyasa
% Language              : sanskrit
% Subject               : religion
% Description/comments  : Access available at Prof John Smith's site 
% http://bombay.indology.info/mahabharata/statement.html
% Transliterated by     : Prof. Tokunaga
% Proofread by          : Team at Bhandarkar Oriental Research Institute (BORI), Tokunaga
% Latest update         : September 16, 2013
% Send corrections to   : sanskrit@cheerful.com
%
% Special Instructions  : i1h.hdr,ijag.inc,itrans.sty,multicol.sty,iarticle.sty
% Transliteration scheme: ITRANS 5.3
% Site access           : http://sanskritdocuments.org/
%-----------------------------------------------------
% The text is prepared by volunteers and is to be used for personal study
% and research.  The file is not to be copied or reposted for promotion of 
% any website or individuals or for commercial purpose without permission.
%        Please help to maintain respect for volunteer spirit.
%@@1
%--------------------------------------------------------

\engtitle{.. 1 Mahabharata - Adiparva ..}##
\itxtitle{.. 1 mahAbhArate Adiparvam ..}##\endtitles ##

              anukramaNIparva
                  1
\medskip

nArAyaNaM namaskRRitya naraM chaiva narottamam |
devIM sarasvatIM chaiva tato jayamudIrayet || 0||

lomaharShaNaputra ugrashravAH sUtaH paurANiko naimiShAraNye shaunakasya kulapaterdvAdashavArShike satre | 001 |

samAsInAnabhyagachChadbrahmarShInsa.nshitavratAn |
vinayAvanato bhUtvA kadAchitsUtanandanaH || 2||

tamAshramamanuprAptaM naimiShAraNyavAsinaH |
chitrAH shrotuM kathAstatra parivavrustapasvinaH || 3||

abhivAdya munI.nstA.nstu sarvAneva kRRitA~njaliH |
apRRichChatsa tapovRRiddhiM sadbhishchaivAbhinanditaH || 4||

atha teShUpaviShTeShu sarveShveva tapasviShu |
nirdiShTamAsanaM bheje vinayAllomaharShaNiH || 5||

sukhAsInaM tatastaM tu vishrAntamupalakShya cha |
athApRRichChadRRiShistatra kashchitprastAvayankathAH || 6||

kuta Agamyate saute kva chAyaM vihRRitastvayA |
kAlaH kamalapatrAkSha sha.nsaitatpRRichChato mama || 7||

sUta uvAcha||

janamejayasya rAjarSheH sarpasatre mahAtmanaH |
samIpe pArthivendrasya samyakpArikShitasya cha || 8||

kRRiShNadvaipAyanaproktAH supuNyA vividhAH kathAH |
kathitAshchApi vidhivadyA vaishampAyanena vai || 9||

shrutvAhaM tA vichitrArthA mahAbhAratasa.nshritAH |
bahUni samparikramya tIrthAnyAyatanAni cha || 10||

samantapa~nchakaM nAma puNyaM dvijaniShevitam |
gatavAnasmi taM deshaM yuddhaM yatrAbhavatpurA || 11||

pANDavAnAM kurUNAM cha sarveShAM cha mahIkShitAm || 11||

didRRikShurAgatastasmAtsamIpaM bhavatAmiha |
AyuShmantaH sarva eva brahmabhUtA hi me matAH || 12||

asminyaj~ne mahAbhAgAH sUryapAvakavarchasaH |
kRRitAbhiShekAH shuchayaH kRRitajapyA hutAgnayaH || 13||

bhavanta Asate svasthA bravImi kimahaM dvijAH || 13||

purANasa.nshritAH puNyAH kathA vA dharmasa.nshritAH |
itivRRittaM narendrANAmRRiShINAM cha mahAtmanAm || 14||

RRiShaya UchuH||

dvaipAyanena yatproktaM purANaM paramarShiNA |
surairbrahmarShibhishchaiva shrutvA yadabhipUjitam || 15||

tasyAkhyAnavariShThasya vichitrapadaparvaNaH |
sUkShmArthanyAyayuktasya vedArthairbhUShitasya cha || 16||

bhAratasyetihAsasya puNyAM granthArthasa.nyutAm |
sa.nskAropagatAM brAhmIM nAnAshAstropabRRiMhitAm || 17||

janamejayasya yAM rAj~no vaishampAyana uktavAn |
yathAvatsa RRiShistuShTyA satre dvaipAyanAj~nayA || 18||

vedaishchaturbhiH samitAM vyAsasyAdbhutakarmaNaH |
saMhitAM shrotumichChAmo dharmyAM pApabhayApahAm || 19||

sUta uvAcha||

AdyaM puruShamIshAnaM puruhUtaM puruShTutam |
RRitamekAkSharaM brahma vyaktAvyaktaM sanAtanam || 20||

asachcha sachchaiva cha yadvishvaM sadasataH param |
parAvarANAM sraShTAraM purANaM paramavyayam || 21||

ma~NgalyaM ma~NgalaM viShNuM vareNyamanaghaM shuchim |
namaskRRitya hRRiShIkeshaM charAcharaguruM harim || 22||

maharSheH pUjitasyeha sarvaloke mahAtmanaH |
pravakShyAmi mataM kRRitsnaM vyAsasyAmitatejasaH || 23||

AchakhyuH kavayaH kechitsampratyAchakShate pare |
AkhyAsyanti tathaivAnye itihAsamimaM bhuvi || 24||

idaM tu triShu lokeShu mahajj~nAnaM pratiShThitam |
vistaraishcha samAsaishcha dhAryate yaddvijAtibhiH || 25||

ala~NkRRitaM shubhaiH shabdaiH samayairdivyamAnuShaiH |
ChandovRRittaishcha vividhairanvitaM viduShAM priyam || 26||

niShprabhe.asminnirAloke sarvatastamasAvRRite |
bRRihadaNDamabhUdekaM prajAnAM bIjamakShayam || 27||

yugasyAdau nimittaM tanmahaddivyaM prachakShate |
yasmi.nstachChrUyate satyaM jyotirbrahma sanAtanam || 28||

adbhutaM chApyachintyaM cha sarvatra samatAM gatam |
avyaktaM kAraNaM sUkShmaM yattatsadasadAtmakam || 29||

yasmAtpitAmaho jaj~ne prabhurekaH prajApatiH |
brahmA suraguruH sthANurmanuH kaH parameShThyatha || 30||

prAchetasastathA dakSho dakShaputrAshcha sapta ye |
tataH prajAnAM patayaH prAbhavannekavi.nshatiH || 31||

puruShashchAprameyAtmA yaM sarvamRRiShayo viduH |
vishvedevAstathAdityA vasavo.athAshvinAvapi || 32||

yakShAH sAdhyAH pishAchAshcha guhyakAH pitarastathA |
tataH prasUtA vidvA.nsaH shiShTA brahmarShayo.amalAH || 33||

rAjarShayashcha bahavaH sarvaiH samuditA guNaiH |
Apo dyauH pRRithivI vAyurantarikShaM dishastathA || 34||

sa.nvatsarartavo mAsAH pakShAhorAtrayaH kramAt |
yachchAnyadapi tatsarvaM sambhUtaM lokasAkShikam || 35||

yadidaM dRRishyate ki~nchidbhUtaM sthAvaraja~Ngamam |
punaH sa~NkShipyate sarvaM jagatprApte yugakShaye || 36||

yathartAvRRituli~NgAni nAnArUpANi paryaye |
dRRishyante tAni tAnyeva tathA bhAvA yugAdiShu || 37||

evametadanAdyantaM bhUtasaMhArakArakam |
anAdinidhanaM loke chakraM samparivartate || 38||

trayastri.nshatsahasrANi trayastri.nshachChatAni cha |
trayastri.nshachcha devAnAM sRRiShTiH sa~NkShepalakShaNA || 39||

divasputro bRRihadbhAnushchakShurAtmA vibhAvasuH |
savitA cha RRichIko.arko bhAnurAshAvaho raviH || 40||

putrA vivasvataH sarve mahyasteShAM tathAvaraH |
devabhrATtanayastasya tasmAtsubhrADiti smRRitaH || 41||

subhrAjastu trayaH putrAH prajAvanto bahushrutAH |
dashajyotiH shatajyotiH sahasrajyotirAtmavAn || 42||

dasha putrasahasrANi dashajyotermahAtmanaH |
tato dashaguNAshchAnye shatajyoterihAtmajAH || 43||

bhUyastato dashaguNAH sahasrajyotiShaH sutAH |
tebhyo.ayaM kuruva.nshashcha yadUnAM bharatasya cha || 44||

yayAtIkShvAkuva.nshashcha rAjarShINAM cha sarvashaH |
sambhUtA bahavo va.nshA bhUtasargAH savistarAH || 45||

bhUtasthAnAni sarvANi rahasyaM trividhaM cha yat |
vedayogaM savij~nAnaM dharmo.arthaH kAma eva cha || 46||

dharmakAmArthashAstrANi shAstrANi vividhAni cha |
lokayAtrAvidhAnaM cha sambhUtaM dRRiShTavAnRRiShiH || 47||

itihAsAH savaiyAkhyA vividhAH shrutayo.api cha |
iha sarvamanukrAntamuktaM granthasya lakShaNam || 48||

vistIryaitanmahajj~nAnamRRiShiH sa~NkShepamabravIt |
iShTaM hi viduShAM loke samAsavyAsadhAraNam || 49||

manvAdi bhArataM kechidAstIkAdi tathApare |
tathoparicharAdyanye viprAH samyagadhIyate || 50||

vividhaM saMhitAj~nAnaM dIpayanti manIShiNaH |
vyAkhyAtuM kushalAH kechidgranthaM dhArayituM pare || 51||

tapasA brahmacharyeNa vyasya vedaM sanAtanam |
itihAsamimaM chakre puNyaM satyavatIsutaH || 52||

parAsharAtmajo vidvAnbrahmarShiH sa.nshitavrataH |
mAturniyogAddharmAtmA gA~Ngeyasya cha dhImataH || 53||

kShetre vichitravIryasya kRRiShNadvaipAyanaH purA |
trInagnIniva kauravyA~njanayAmAsa vIryavAn || 54||

utpAdya dhRRitarAShTraM cha pANDuM vidurameva cha |
jagAma tapase dhImAnpunarevAshramaM prati || 55||

teShu jAteShu vRRiddheShu gateShu paramAM gatim |
abravIdbhArataM loke mAnuShe.asminmahAnRRiShiH || 56||

janamejayena pRRiShTaH sanbrAhmaNaishcha sahasrashaH |
shashAsa shiShyamAsInaM vaishampAyanamantike || 57||

sa sadasyaiH sahAsInaH shrAvayAmAsa bhAratam |
karmAntareShu yaj~nasya chodyamAnaH punaH punaH || 58||

vistaraM kuruva.nshasya gAndhAryA dharmashIlatAm |
kShattuH praj~nAM dhRRitiM kuntyAH samyagdvaipAyano.abravIt || 59||

vAsudevasya mAhAtmyaM pANDavAnAM cha satyatAm |
durvRRittaM dhArtarAShTrANAmuktavAnbhagavAnRRiShiH || 60||

chaturvi.nshatisAhasrIM chakre bhAratasaMhitAm |
upAkhyAnairvinA tAvadbhArataM prochyate budhaiH || 61||

tato.adhyardhashataM bhUyaH sa~NkShepaM kRRitavAnRRiShiH |
anukramaNimadhyAyaM vRRittAntAnAM saparvaNAm || 62||

idaM dvaipAyanaH pUrvaM putramadhyApayachChukam |
tato.anyebhyo.anurUpebhyaH shiShyebhyaH pradadau prabhuH || 63||

nArado.ashrAvayaddevAnasito devalaH pitRRin |
gandharvayakSharakShA.nsi shrAvayAmAsa vai shukaH || 64||

duryodhano manyumayo mahAdrumaH   skandhaH karNaH shakunistasya shAkhAH |
duHshAsanaH puShpaphale samRRiddhe   mUlaM rAjA dhRRitarAShTro.amanIShI || 65||

yudhiShThiro dharmamayo mahAdrumaH   skandho.arjuno bhImaseno.asya shAkhAH |
mAdrIsutau puShpaphale samRRiddhe   mUlaM kRRiShNo brahma cha brAhmaNAshcha || 66||

pANDurjitvA bahUndeshAnyudhA vikramaNena cha |
araNye mRRigayAshIlo nyavasatsajanastadA || 67||

mRRigavyavAyanidhane kRRichChrAM prApa sa Apadam |
janmaprabhRRiti pArthAnAM tatrAchAravidhikramaH || 68||

mAtrorabhyupapattishcha dharmopaniShadaM prati |
dharmasya vAyoH shakrasya devayoshcha tathAshvinoH || 69||

tApasaiH saha sa.nvRRiddhA mAtRRibhyAM parirakShitAH |
medhyAraNyeShu puNyeShu mahatAmAshrameShu cha || 70||

RRiShibhishcha tadAnItA dhArtarAShTrAnprati svayam |
shishavashchAbhirUpAshcha jaTilA brahmachAriNaH || 71||

putrAshcha bhrAtarashcheme shiShyAshcha suhRRidashcha vaH |
pANDavA eta ityuktvA munayo.antarhitAstataH || 72||

tA.nstairniveditAndRRiShTvA pANDavAnkauravAstadA |
shiShTAshcha varNAH paurA ye te harShAchchukrushurbhRRisham || 73||

AhuH kechinna tasyaite tasyaita iti chApare |
yadA chiramRRitaH pANDuH kathaM tasyeti chApare || 74||

svAgataM sarvathA diShTyA pANDoH pashyAma santatim |
uchyatAM svAgatamiti vAcho.ashrUyanta sarvashaH || 75||

tasminnuparate shabde dishaH sarvA vinAdayan |
antarhitAnAM bhUtAnAM nisvanastumulo.abhavat || 76||

puShpavRRiShTiH shubhA gandhAH sha~NkhadundubhinisvanAH |
Asanpraveshe pArthAnAM tadadbhutamivAbhavat || 77||

tatprItyA chaiva sarveShAM paurANAM harShasambhavaH |
shabda AsInmahA.nstatra divaspRRikkIrtivardhanaH || 78||

te.apyadhItyAkhilAnvedA~nshAstrANi vividhAni cha |
nyavasanpANDavAstatra pUjitA akutobhayAH || 79||

yudhiShThirasya shauchena prItAH prakRRitayo.abhavan |
dhRRityA cha bhImasenasya vikrameNArjunasya cha || 80||

gurushushrUShayA kuntyA yamayorvinayena cha |
tutoSha lokaH sakalasteShAM shauryaguNena cha || 81||

samavAye tato rAj~nAM kanyAM bhartRRisvaya.nvarAm |
prAptavAnarjunaH kRRiShNAM kRRitvA karma suduShkaram || 82||

tataH prabhRRiti loke.asminpUjyaH sarvadhanuShmatAm |
Aditya iva duShprekShyaH samareShvapi chAbhavat || 83||

sa sarvAnpArthivA~njitvA sarvA.nshcha mahato gaNAn |
AjahArArjuno rAj~ne rAjasUyaM mahAkratum || 84||

annavAndakShiNAvA.nshcha sarvaiH samudito guNaiH |
yudhiShThireNa samprApto rAjasUyo mahAkratuH || 85||

sunayAdvAsudevasya bhImArjunabalena cha |
ghAtayitvA jarAsandhaM chaidyaM cha balagarvitam || 86||

duryodhanamupAgachChannarhaNAni tatastataH |
maNikA~nchanaratnAni gohastyashvadhanAni cha || 87||

samRRiddhAM tAM tathA dRRiShTvA pANDavAnAM tadA shriyam |
IrShyAsamutthaH sumahA.nstasya manyurajAyata || 88||

vimAnapratimAM chApi mayena sukRRitAM sabhAm |
pANDavAnAmupahRRitAM sa dRRiShTvA paryatapyata || 89||

yatrAvahasitashchAsItpraskandanniva sambhramAt |
pratyakShaM vAsudevasya bhImenAnabhijAtavat || 90||

sa bhogAnvividhAnbhu~njanratnAni vividhAni cha |
kathito dhRRitarAShTrasya vivarNo hariNaH kRRishaH || 91||

anvajAnAttato dyUtaM dhRRitarAShTraH sutapriyaH |
tachChrutvA vAsudevasya kopaH samabhavanmahAn || 92||

nAtiprItamanAshchAsIdvivAdA.nshchAnvamodata |
dyUtAdInanayAnghorAnpravRRiddhA.nshchApyupaikShata || 93||

nirasya viduraM droNaM bhIShmaM shAradvataM kRRipam |
vigrahe tumule tasminnahankShatraM parasparam || 94||

jayatsu pANDuputreShu shrutvA sumahadapriyam |
duryodhanamataM j~nAtvA karNasya shakunestathA || 95||

dhRRitarAShTrashchiraM dhyAtvA sa~njayaM vAkyamabravIt || 95||

shRRiNu sa~njaya me sarvaM na me.asUyitumarhasi |
shrutavAnasi medhAvI buddhimAnprAj~nasaMmataH || 96||

na vigrahe mama matirna cha prIye kurukShaye |
na me visheShaH putreShu sveShu pANDusuteShu cha || 97||

vRRiddhaM mAmabhyasUyanti putrA manyuparAyaNAH |
ahaM tvachakShuH kArpaNyAtputraprItyA sahAmi tat || 98||

muhyantaM chAnumuhyAmi duryodhanamachetanam || 98||

rAjasUye shriyaM dRRiShTvA pANDavasya mahaujasaH |
tachchAvahasanaM prApya sabhArohaNadarshane || 99||

amarShitaH svayaM jetumashaktaH pANDavAnraNe |
nirutsAhashcha samprAptuM shriyamakShatriyo yathA || 100||

gAndhArarAjasahitashChadmadyUtamamantrayat || 100||

tatra yadyadyathA j~nAtaM mayA sa~njaya tachChRRiNu |
shrutvA hi mama vAkyAni buddhyA yuktAni tattvataH || 101||

tato j~nAsyasi mAM saute praj~nAchakShuShamityuta || 101||

yadAshrauShaM dhanurAyamya chitraM   viddhaM lakShyaM pAtitaM vai pRRithivyAm |
kRRiShNAM hRRitAM pashyatAM sarvarAj~nAM   tadA nAsha.nse vijayAya sa~njaya || 102||

yadAshrauShaM dvArakAyAM subhadrAM   prasahyoDhAM mAdhavImarjunena |
indraprasthaM vRRiShNivIrau cha yAtau   tadA nAsha.nse vijayAya sa~njaya || 103||

yadAshrauShaM devarAjaM pravRRiShTaM   sharairdivyairvAritaM chArjunena |
agniM tathA tarpitaM khANDave cha   tadA nAsha.nse vijayAya sa~njaya || 104||

yadAshrauShaM hRRitarAjyaM yudhiShThiraM   parAjitaM saubalenAkShavatyAm |
anvAgataM bhrAtRRibhiraprameyai  stadA nAsha.nse vijayAya sa~njaya || 105||

yadAshrauShaM draupadImashrukaNThIM   sabhAM nItAM duHkhitAmekavastrAm |
rajasvalAM nAthavatImanAthava  ttadA nAsha.nse vijayAya sa~njaya || 106||

yadAshrauShaM vividhAstAta cheShTA   dharmAtmanAM prasthitAnAM vanAya |
jyeShThaprItyA klishyatAM pANDavAnAM   tadA nAsha.nse vijayAya sa~njaya || 107||

yadAshrauShaM snAtakAnAM sahasrai  ranvAgataM dharmarAjaM vanastham |
bhikShAbhujAM brAhmaNAnAM mahAtmanAM   tadA nAsha.nse vijayAya sa~njaya || 108||

yadAshrauShamarjuno devadevaM   kirAtarUpaM tryambakaM toShya yuddhe |
avApa tatpAshupataM mahAstraM   tadA nAsha.nse vijayAya sa~njaya || 109||

yadAshrauShaM tridivasthaM dhana~njayaM   shakrAtsAkShAddivyamastraM yathAvat |
adhIyAnaM sha.nsitaM satyasandhaM   tadA nAsha.nse vijayAya sa~njaya || 110||

yadAshrauShaM vaishravaNena sArdhaM   samAgataM bhImamanyA.nshcha pArthAn |
tasmindeshe mAnuShANAmagamye   tadA nAsha.nse vijayAya sa~njaya || 111||

yadAshrauShaM ghoShayAtrAgatAnAM   bandhaM gandharvairmokShaNaM chArjunena |
sveShAM sutAnAM karNabuddhau ratAnAM   tadA nAsha.nse vijayAya sa~njaya || 112||

yadAshrauShaM yakSharUpeNa dharmaM   samAgataM dharmarAjena sUta |
prashnAnuktAnvibruvantaM cha samya  ktadA nAsha.nse vijayAya sa~njaya || 113||

yadAshrauShaM mAmakAnAM variShThA  ndhana~njayenaikarathena bhagnAn |
virATarAShTre vasatA mahAtmanA   tadA nAsha.nse vijayAya sa~njaya || 114||

yadAshrauShaM satkRRitAM matsyarAj~nA   sutAM dattAmuttarAmarjunAya |
tAM chArjunaH pratyagRRihNAtsutArthe   tadA nAsha.nse vijayAya sa~njaya || 115||

yadAshrauShaM nirjitasyAdhanasya   pravrAjitasya svajanAtprachyutasya |
akShauhiNIH sapta yudhiShThirasya   tadA nAsha.nse vijayAya sa~njaya || 116||

yadAshrauShaM naranArAyaNau tau   kRRiShNArjunau vadato nAradasya |
ahaM draShTA brahmaloke sadeti   tadA nAsha.nse vijayAya sa~njaya || 117||

yadAshrauShaM mAdhavaM vAsudevaM   sarvAtmanA pANDavArthe niviShTam |
yasyemAM gAM vikramamekamAhu  stadA nAsha.nse vijayAya sa~njaya || 118||

yadAshrauShaM karNaduryodhanAbhyAM   buddhiM kRRitAM nigrahe keshavasya |
taM chAtmAnaM bahudhA darshayAnaM   tadA nAsha.nse vijayAya sa~njaya || 119||

yadAshrauShaM vAsudeve prayAte   rathasyaikAmagratastiShThamAnAm |
ArtAM pRRithAM sAntvitAM keshavena   tadA nAsha.nse vijayAya sa~njaya || 120||

yadAshrauShaM mantriNaM vAsudevaM   tathA bhIShmaM shAntanavaM cha teShAm |
bhAradvAjaM chAshiSho.anubruvANaM   tadA nAsha.nse vijayAya sa~njaya || 121||

yadAshrauShaM karNa uvAcha bhIShmaM   nAhaM yotsye yudhyamAne tvayIti |
hitvA senAmapachakrAma chaiva   tadA nAsha.nse vijayAya sa~njaya || 122||

yadAshrauShaM vAsudevArjunau tau   tathA dhanurgANDivamaprameyam |
trINyugravIryANi samAgatAni   tadA nAsha.nse vijayAya sa~njaya || 123||

yadAshrauShaM kashmalenAbhipanne   rathopasthe sIdamAne.arjune vai |
kRRiShNaM lokAndarshayAnaM sharIre   tadA nAsha.nse vijayAya sa~njaya || 124||

yadAshrauShaM bhIShmamamitrakarshanaM   nighnantamAjAvayutaM rathAnAm |
naiShAM kashchidvadhyate dRRishyarUpa  stadA nAsha.nse vijayAya sa~njaya || 125||

yadAshrauShaM bhIShmamatyantashUraM   hataM pArthenAhaveShvapradhRRiShyam |
shikhaNDinaM purataH sthApayitvA   tadA nAsha.nse vijayAya sa~njaya || 126||

yadAshrauShaM sharatalpe shayAnaM   vRRiddhaM vIraM sAditaM chitrapu~NkhaiH |
bhIShmaM kRRitvA somakAnalpasheShAM  stadA nAsha.nse vijayAya sa~njaya || 127||

yadAshrauShaM shAntanave shayAne   pAnIyArthe choditenArjunena |
bhUmiM bhittvA tarpitaM tatra bhIShmaM   tadA nAsha.nse vijayAya sa~njaya || 128||

yadAshrauShaM shukrasUryau cha yuktau   kaunteyAnAmanulomau jayAya |
nityaM chAsmA~nshvApadA vyAbhaShanta  stadA nAsha.nse vijayAya sa~njaya || 129||

yadA droNo vividhAnastramArgA  nvidarshayansamare chitrayodhI |
na pANDavA~nshreShThatamAnnihanti   tadA nAsha.nse vijayAya sa~njaya || 130||

yadAshrauShaM chAsmadIyAnmahArathA  nvyavasthitAnarjunasyAntakAya |
sa.nshaptakAnnihatAnarjunena   tadA nAsha.nse vijayAya sa~njaya || 131||

yadAshrauShaM vyUhamabhedyamanyai  rbhAradvAjenAttashastreNa guptam |
bhittvA saubhadraM vIramekaM praviShTaM   tadA nAsha.nse vijayAya sa~njaya || 132||

yadAbhimanyuM parivArya bAlaM   sarve hatvA hRRiShTarUpA babhUvuH |
mahArathAH pArthamashaknuvanta  stadA nAsha.nse vijayAya sa~njaya || 133||

yadAshrauShamabhimanyuM nihatya   harShAnmUDhAnkroshato dhArtarAShTrAn |
krodhaM muktaM saindhave chArjunena   tadA nAsha.nse vijayAya sa~njaya || 134||

yadAshrauShaM saindhavArthe pratij~nAM   pratij~nAtAM tadvadhAyArjunena |
satyAM nistIrNAM shatrumadhye cha tena   tadA nAsha.nse vijayAya sa~njaya || 135||

yadAshrauShaM shrAntahaye dhana~njaye   muktvA hayAnpAyayitvopavRRittAn |
punaryuktvA vAsudevaM prayAtaM   tadA nAsha.nse vijayAya sa~njaya || 136||

yadAshrauShaM vAhaneShvAshvasatsu   rathopasthe tiShThatA gANDivena |
sarvAnyodhAnvAritAnarjunena   tadA nAsha.nse vijayAya sa~njaya || 137||

yadAshrauShaM nAgabalairdurutsahaM   droNAnIkaM yuyudhAnaM pramathya |
yAtaM vArShNeyaM yatra tau kRRiShNapArthau   tadA nAsha.nse vijayAya sa~njaya || 138||

yadAshrauShaM karNamAsAdya muktaM   vadhAdbhImaM kutsayitvA vachobhiH |
dhanuShkoTyA tudya karNena vIraM   tadA nAsha.nse vijayAya sa~njaya || 139||

yadA droNaH kRRitavarmA kRRipashcha   karNo drauNirmadrarAjashcha shUraH |
amarShayansaindhavaM vadhyamAnaM   tadA nAsha.nse vijayAya sa~njaya || 140||

yadAshrauShaM devarAjena dattAM   divyAM shaktiM vya.nsitAM mAdhavena |
ghaTotkache rAkShase ghorarUpe   tadA nAsha.nse vijayAya sa~njaya || 141||

yadAshrauShaM karNaghaTotkachAbhyAM   yuddhe muktAM sUtaputreNa shaktim |
yayA vadhyaH samare savyasAchI   tadA nAsha.nse vijayAya sa~njaya || 142||

yadAshrauShaM droNamAchAryamekaM   dhRRiShTadyumnenAbhyatikramya dharmam |
rathopasthe prAyagataM vishastaM   tadA nAsha.nse vijayAya sa~njaya || 143||

yadAshrauShaM drauNinA dvairathasthaM   mAdrIputraM nakulaM lokamadhye |
samaM yuddhe pANDavaM yudhyamAnaM   tadA nAsha.nse vijayAya sa~njaya || 144||

yadA droNe nihate droNaputro   nArAyaNaM divyamastraM vikurvan |
naiShAmantaM gatavAnpANDavAnAM   tadA nAsha.nse vijayAya sa~njaya || 145||

yadAshrauShaM karNamatyantashUraM   hataM pArthenAhaveShvapradhRRiShyam |
tasminbhrAtRRiNAM vigrahe devaguhye   tadA nAsha.nse vijayAya sa~njaya || 146||

yadAshrauShaM droNaputraM kRRipaM cha   duHshAsanaM kRRitavarmANamugram |
yudhiShThiraM shUnyamadharShayantaM   tadA nAsha.nse vijayAya sa~njaya || 147||

yadAshrauShaM nihataM madrarAjaM   raNe shUraM dharmarAjena sUta |
sadA sa~NgrAme spardhate yaH sa kRRiShNaM   tadA nAsha.nse vijayAya sa~njaya || 148||

yadAshrauShaM kalahadyUtamUlaM   mAyAbalaM saubalaM pANDavena |
hataM sa~NgrAme sahadevena pApaM   tadA nAsha.nse vijayAya sa~njaya || 149||

yadAshrauShaM shrAntamekaM shayAnaM   hradaM gatvA stambhayitvA tadambhaH |
duryodhanaM virathaM bhagnadarpaM   tadA nAsha.nse vijayAya sa~njaya || 150||

yadAshrauShaM pANDavA.nstiShThamAnA  nga~NgAhrade vAsudevena sArdham |
amarShaNaM dharShayataH sutaM me   tadA nAsha.nse vijayAya sa~njaya || 151||

yadAshrauShaM vividhA.nstAta mArgA  ngadAyuddhe maNDalaM sa~ncharantam |
mithyA hataM vAsudevasya buddhyA   tadA nAsha.nse vijayAya sa~njaya || 152||

yadAshrauShaM droNaputrAdibhistai  rhatAnpA~nchAlAndraupadeyA.nshcha suptAn |
kRRitaM bIbhatsamayashasyaM cha karma   tadA nAsha.nse vijayAya sa~njaya || 153||

yadAshrauShaM bhImasenAnuyAtena   ashvatthAmnA paramAstraM prayuktam |
kruddhenaiShIkamavadhIdyena garbhaM   tadA nAsha.nse vijayAya sa~njaya || 154||

yadAshrauShaM brahmashiro.arjunena   muktaM svastItyastramastreNa shAntam |
ashvatthAmnA maNiratnaM cha dattaM   tadA nAsha.nse vijayAya sa~njaya || 155||

yadAshrauShaM droNaputreNa garbhe   vairATyA vai pAtyamAne mahAstre |
dvaipAyanaH keshavo droNaputraM   paraspareNAbhishApaiH shashApa || 156||

shochyA gAndhArI putrapautrairvihInA   tathA vadhvaH pitRRibhirbhrAtRRibhishcha |
kRRitaM kAryaM duShkaraM pANDaveyaiH   prAptaM rAjyamasapatnaM punastaiH || 157||

kaShTaM yuddhe dasha sheShAH shrutA me   trayo.asmAkaM pANDavAnAM cha sapta |
dvyUnA vi.nshatirAhatAkShauhiNInAM   tasminsa~NgrAme vigrahe kShatriyANAm || 158||

tamasA tvabhyavastIrNo moha AvishatIva mAm |
sa~nj~nAM nopalabhe sUta mano vihvalatIva me || 159||

ityuktvA dhRRitarAShTro.atha vilapya bahuduHkhitaH |
mUrchChitaH punarAshvastaH sa~njayaM vAkyamabravIt || 160||

sa~njayaiva~Ngate prANA.nstyaktumichChAmi mAchiram |
stokaM hyapi na pashyAmi phalaM jIvitadhAraNe || 161||

taM tathAvAdinaM dInaM vilapantaM mahIpatim |
gAvalgaNiridaM dhImAnmahArthaM vAkyamabravIt || 162||

shrutavAnasi vai rAj~no mahotsAhAnmahAbalAn |
dvaipAyanasya vadato nAradasya cha dhImataH || 163||

mahatsu rAjava.nsheShu guNaiH samuditeShu cha |
jAtAndivyAstraviduShaH shakrapratimatejasaH || 164||

dharmeNa pRRithivIM jitvA yaj~nairiShTvAptadakShiNaiH |
asmi.Nlloke yashaH prApya tataH kAlavashaM gatAH || 165||

vainyaM mahArathaM vIraM sRRi~njayaM jayatAM varam |
suhotraM rantidevaM cha kakShIvantaM tathaushijam || 166||

bAhlIkaM damanaM shaibyaM sharyAtimajitaM jitam |
vishvAmitramamitraghnamambarIShaM mahAbalam || 167||

maruttaM manumikShvAkuM gayaM bharatameva cha |
rAmaM dAsharathiM chaiva shashabinduM bhagIratham || 168||

yayAtiM shubhakarmANaM devairyo yAjitaH svayam |
chaityayUpA~NkitA bhUmiryasyeyaM savanAkarA || 169||

iti rAj~nAM chaturvi.nshannAradena surarShiNA |
putrashokAbhitaptAya purA shaibyAya kIrtitAH || 170||

tebhyashchAnye gatAH pUrvaM rAjAno balavattarAH |
mahArathA mahAtmAnaH sarvaiH samuditA guNaiH || 171||

pUruH kururyaduH shUro viShvagashvo mahAdhRRitiH |
anenA yuvanAshvashcha kakutstho vikramI raghuH || 172||

vijitI vItihotrashcha bhavaH shveto bRRihadguruH |
ushInaraH shatarathaH ka~Nko duliduho drumaH || 173||

dambhodbhavaH paro venaH sagaraH sa~NkRRitirnimiH |
ajeyaH parashuH puNDraH shambhurdevAvRRidho.anaghaH || 174||

devAhvayaH supratimaH supratIko bRRihadrathaH |
mahotsAho vinItAtmA sukraturnaiShadho nalaH || 175||

satyavrataH shAntabhayaH sumitraH subalaH prabhuH |
jAnuja~Ngho.anaraNyo.arkaH priyabhRRityaH shubhavrataH || 176||

balabandhurnirAmardaH ketushRRi~Ngo bRRihadbalaH |
dhRRiShTaketurbRRihatketurdIptaketurnirAmayaH || 177||

avikShitprabalo dhUrtaH kRRitabandhurdRRiDheShudhiH |
mahApurANaH sambhAvyaH pratya~NgaH parahA shrutiH || 178||

ete chAnye cha bahavaH shatasho.atha sahasrashaH |
shrUyante.ayutashashchAnye sa~NkhyAtAshchApi padmashaH || 179||

hitvA suvipulAnbhogAnbuddhimanto mahAbalAH |
rAjAno nidhanaM prAptAstava putrairmahattamAH || 180||

yeShAM divyAni karmANi vikramastyAga eva cha |
mAhAtmyamapi chAstikyaM satyatA shauchamArjavam || 181||

vidvadbhiH kathyate loke purANaiH kavisattamaiH |
sarvarddhiguNasampannAste chApi nidhanaM gatAH || 182||

tava putrA durAtmAnaH prataptAshchaiva manyunA |
lubdhA durvRRittabhUyiShThA na tA~nshochitumarhasi || 183||

shrutavAnasi medhAvI buddhimAnprAj~nasaMmataH |
yeShAM shAstrAnugA buddhirna te muhyanti bhArata || 184||

nigrahAnugrahau chApi viditau te narAdhipa |
nAtyantamevAnuvRRittiH shrUyate putrarakShaNe || 185||

bhavitavyaM tathA tachcha nAtaH shochitumarhasi |
daivaM praj~nAvisheSheNa ko nivartitumarhati || 186||

vidhAtRRivihitaM mArgaM na kashchidativartate |
kAlamUlamidaM sarvaM bhAvAbhAvau sukhAsukhe || 187||

kAlaH pachati bhUtAni kAlaH saMharati prajAH |
nirdahantaM prajAH kAlaM kAlaH shamayate punaH || 188||

kAlo vikurute bhAvAnsarvA.Nlloke shubhAshubhAn |
kAlaH sa~NkShipate sarvAH prajA visRRijate punaH || 189||

kAlaH sarveShu bhUteShu charatyavidhRRitaH samaH || 189||

atItAnAgatA bhAvA ye cha vartanti sAmpratam |
tAnkAlanirmitAnbuddhvA na sa~nj~nAM hAtumarhasi || 190||

sUta uvAcha||

atropaniShadaM puNyAM kRRiShNadvaipAyano.abravIt |
bhAratAdhyayanAtpuNyAdapi pAdamadhIyataH || 191||

shraddadhAnasya pUyante sarvapApAnyasheShataH || 191||

devarShayo hyatra puNyA brahmarAjarShayastathA |
kIrtyante shubhakarmANastathA yakShamahoragAH || 192||

bhagavAnvAsudevashcha kIrtyate.atra sanAtanaH |
sa hi satyamRRitaM chaiva pavitraM puNyameva cha || 193||

shAshvataM brahma paramaM dhruvaM jyotiH sanAtanam |
yasya divyAni karmANi kathayanti manIShiNaH || 194||

asatsatsadasachchaiva yasmAddevAtpravartate |
santatishcha pravRRittishcha janma mRRityuH punarbhavaH || 195||

adhyAtmaM shrUyate yachcha pa~nchabhUtaguNAtmakam |
avyaktAdi paraM yachcha sa eva parigIyate || 196||

yattadyativarA yuktA dhyAnayogabalAnvitAH |
pratibimbamivAdarshe pashyantyAtmanyavasthitam || 197||

shraddadhAnaH sadodyuktaH satyadharmaparAyaNaH |
AsevannimamadhyAyaM naraH pApAtpramuchyate || 198||

anukramaNimadhyAyaM bhAratasyemamAditaH |
AstikaH satataM shRRiNvanna kRRichChreShvavasIdati || 199||

ubhe sandhye japanki~nchitsadyo muchyeta kilbiShAt |
anukramaNyA yAvatsyAdahnA rAtryA cha sa~nchitam || 200||

bhAratasya vapurhyetatsatyaM chAmRRitameva cha |
navanItaM yathA dadhno dvipadAM brAhmaNo yathA || 201||

hradAnAmudadhiH shreShTho gaurvariShThA chatuShpadAm |
yathaitAni variShThAni tathA bhAratamuchyate || 202||

yashchainaM shrAvayechChrAddhe brAhmaNAnpAdamantataH |
akShayyamannapAnaM tatpitRRi.nstasyopatiShThati || 203||

itihAsapurANAbhyAM vedaM samupabRRiMhayet |
bibhetyalpashrutAdvedo mAmayaM pratariShyati || 204||

kArShNaM vedamimaM vidvA~nshrAvayitvArthamashnute |
bhrUNahatyAkRRitaM chApi pApaM jahyAnna sa.nshayaH || 205||

ya imaM shuchiradhyAyaM paThetparvaNi parvaNi |
adhItaM bhArataM tena kRRitsnaM syAditi me matiH || 206||

yashchemaM shRRiNuyAnnityamArShaM shraddhAsamanvitaH |
sa dIrghamAyuH kIrtiM cha svargatiM chApnuyAnnaraH || 207||

chatvAra ekato vedA bhArataM chaikamekataH |
samAgataiH surarShibhistulAmAropitaM purA || 208||

mahattve cha gurutve cha dhriyamANaM tato.adhikam || 208||

mahattvAdbhAravattvAchcha mahAbhAratamuchyate |
niruktamasya yo veda sarvapApaiH pramuchyate || 209||

tapo na kalko.adhyayanaM na kalkaH   svAbhAviko vedavidhirna kalkaH |
prasahya vittAharaNaM na kalka  stAnyeva bhAvopahatAni kalkaH || 210||

\hrule

\medskip
              parvasa.ngrahaparva
                  2
\medskip

RRiShaya UchuH||

samantapa~nchakamiti yaduktaM sUtanandana |
etatsarvaM yathAnyAyaM shrotumichChAmahe vayam || 1||

sUta uvAcha||

shushrUShA yadi vo viprA bruvatashcha kathAH shubhAH |
samantapa~nchakAkhyaM cha shrotumarhatha sattamAH || 2||

tretAdvAparayoH sandhau rAmaH shastrabhRRitAM varaH |
asakRRitpArthivaM kShatraM jaghAnAmarShachoditaH || 3||

sa sarvaM kShatramutsAdya svavIryeNAnaladyutiH |
samantapa~nchake pa~ncha chakAra rudhirahradAn || 4||

sa teShu rudhirAmbhassu hradeShu krodhamUrchChitaH |
pitRRinsantarpayAmAsa rudhireNeti naH shrutam || 5||

atharchIkAdayo.abhyetya pitaro brAhmaNarShabham |
taM kShamasveti siShidhustataH sa virarAma ha || 6||

teShAM samIpe yo desho hradAnAM rudhirAmbhasAm |
samantapa~nchakamiti puNyaM tatparikIrtitam || 7||

yena li~Ngena yo desho yuktaH samupalakShyate |
tenaiva nAmnA taM deshaM vAchyamAhurmanIShiNaH || 8||

antare chaiva samprApte kalidvAparayorabhUt |
samantapa~nchake yuddhaM kurupANDavasenayoH || 9||

tasminparamadharmiShThe deshe bhUdoShavarjite |
aShTAdasha samAjagmurakShauhiNyo yuyutsayA || 10||

evaM nAmAbhinirvRRittaM tasya deshasya vai dvijAH |
puNyashcha ramaNIyashcha sa desho vaH prakIrtitaH || 11||

tadetatkathitaM sarvaM mayA vo munisattamAH |
yathA deshaH sa vikhyAtastriShu lokeShu vishrutaH || 12||

RRiShaya UchuH||

akShauhiNya iti proktaM yattvayA sUtanandana |
etadichChAmahe shrotuM sarvameva yathAtatham || 13||

akShauhiNyAH parImANaM rathAshvanaradantinAm |
yathAvachchaiva no brUhi sarvaM hi viditaM tava || 14||

sUta uvAcha||

eko ratho gajashchaiko narAH pa~ncha padAtayaH |
trayashcha turagAstajj~naiH pattirityabhidhIyate || 15||

pattiM tu triguNAmetAmAhuH senAmukhaM budhAH |
trINi senAmukhAnyeko gulma ityabhidhIyate || 16||

trayo gulmA gaNo nAma vAhinI tu gaNAstrayaH |
smRRitAstisrastu vAhinyaH pRRitaneti vichakShaNaiH || 17||

chamUstu pRRitanAstisrastisrashchamvastvanIkinI |
anIkinIM dashaguNAM prAhurakShauhiNIM budhAH || 18||

akShauhiNyAH prasa~NkhyAnaM rathAnAM dvijasattamAH |
sa~NkhyAgaNitatattvaj~naiH sahasrANyekavi.nshatiH || 19||

shatAnyupari chaivAShTau tathA bhUyashcha saptatiH |
gajAnAM tu parImANametadevAtra nirdishet || 20||

j~neyaM shatasahasraM tu sahasrANi tathA nava |
narANAmapi pa~nchAshachChatAni trINi chAnaghAH || 21||

pa~nchaShaShTisahasrANi tathAshvAnAM shatAni cha |
dashottarANi ShaTprAhuryathAvadiha sa~NkhyayA || 22||

etAmakShauhiNIM prAhuH sa~NkhyAtattvavido janAH |
yAM vaH kathitavAnasmi vistareNa dvijottamAH || 23||

etayA sa~NkhyayA hyAsankurupANDavasenayoH |
akShauhiNyo dvijashreShThAH piNDenAShTAdashaiva tAH || 24||

sametAstatra vai deshe tatraiva nidhanaM gatAH |
kauravAnkAraNaM kRRitvA kAlenAdbhutakarmaNA || 25||

ahAni yuyudhe bhIShmo dashaiva paramAstravit |
ahAni pa~ncha droNastu rarakSha kuruvAhinIm || 26||

ahanI yuyudhe dve tu karNaH parabalArdanaH |
shalyo.ardhadivasaM tvAsIdgadAyuddhamataH param || 27||

tasyaiva tu dinasyAnte hArdikyadrauNigautamAH |
prasuptaM nishi vishvastaM jaghnuryaudhiShThiraM balam || 28||

yattu shaunakasatre te bhAratAkhyAnavistaram |
AkhyAsye tatra paulomamAkhyAnaM chAditaH param || 29||

vichitrArthapadAkhyAnamanekasamayAnvitam |
abhipannaM naraiH prAj~nairvairAgyamiva mokShibhiH || 30||

Atmeva veditavyeShu priyeShviva cha jIvitam |
itihAsaH pradhAnArthaH shreShThaH sarvAgameShvayam || 31||

itihAsottame hyasminnarpitA buddhiruttamA |
svaravya~njanayoH kRRitsnA lokavedAshrayeva vAk || 32||

asya praj~nAbhipannasya vichitrapadaparvaNaH |
bhAratasyetihAsasya shrUyatAM parvasa~NgrahaH || 33||

parvAnukramaNI pUrvaM dvitIyaM parvasa~NgrahaH |
pauShyaM paulomamAstIkamAdiva.nshAvatAraNam || 34||

tataH sambhavaparvoktamadbhutaM devanirmitam |
dAho jatugRRihasyAtra haiDimbaM parva chochyate || 35||

tato bakavadhaH parva parva chaitrarathaM tataH |
tataH svaya.nvaraM devyAH pA~nchAlyAH parva chochyate || 36||

kShatradharmeNa nirjitya tato vaivAhikaM smRRitam |
vidurAgamanaM parva rAjyalambhastathaiva cha || 37||

arjunasya vane vAsaH subhadrAharaNaM tataH |
subhadrAharaNAdUrdhvaM j~neyaM haraNahArikam || 38||

tataH khANDavadAhAkhyaM tatraiva mayadarshanam |
sabhAparva tataH proktaM mantraparva tataH param || 39||

jarAsandhavadhaH parva parva digvijayastathA |
parva digvijayAdUrdhvaM rAjasUyikamuchyate || 40||

tatashchArghAbhiharaNaM shishupAlavadhastataH |
dyUtaparva tataH proktamanudyUtamataH param || 41||

tata AraNyakaM parva kirmIravadha eva cha |
IshvarArjunayoryuddhaM parva kairAtasa~nj~nitam || 42||

indralokAbhigamanaM parva j~neyamataH param |
tIrthayAtrA tataH parva kururAjasya dhImataH || 43||

jaTAsuravadhaH parva yakShayuddhamataH param |
tathaivAjagaraM parva vij~neyaM tadanantaram || 44||

mArkaNDeyasamasyA cha parvoktaM tadanantaram |
sa.nvAdashcha tataH parva draupadIsatyabhAmayoH || 45||

ghoShayAtrA tataH parva mRRigasvapnabhayaM tataH |
vrIhidrauNikamAkhyAnaM tato.anantaramuchyate || 46||

draupadIharaNaM parva saindhavena vanAttataH |
kuNDalAharaNaM parva tataH paramihochyate || 47||

AraNeyaM tataH parva vairATaM tadanantaram |
kIchakAnAM vadhaH parva parva gograhaNaM tataH || 48||

abhimanyunA cha vairATyAH parva vaivAhikaM smRRitam |
udyogaparva vij~neyamata UrdhvaM mahAdbhutam || 49||

tataH sa~njayayAnAkhyaM parva j~neyamataH param |
prajAgaraM tataH parva dhRRitarAShTrasya chintayA || 50||

parva sAnatsujAtaM cha guhyamadhyAtmadarshanam |
yAnasandhistataH parva bhagavadyAnameva cha || 51||

j~neyaM vivAdaparvAtra karNasyApi mahAtmanaH |
niryANaM parva cha tataH kurupANDavasenayoH || 52||

rathAtirathasa~NkhyA cha parvoktaM tadanantaram |
ulUkadUtAgamanaM parvAmarShavivardhanam || 53||

ambopAkhyAnamapi cha parva j~neyamataH param |
bhIShmAbhiShechanaM parva j~neyamadbhutakAraNam || 54||

jambUkhaNDavinirmANaM parvoktaM tadanantaram |
bhUmiparva tato j~neyaM dvIpavistarakIrtanam || 55||

parvoktaM bhagavadgItA parva bhIShmavadhastataH |
droNAbhiShekaH parvoktaM sa.nshaptakavadhastataH || 56||

abhimanyuvadhaH parva pratij~nAparva chochyate |
jayadrathavadhaH parva ghaTotkachavadhastataH || 57||

tato droNavadhaH parva vij~neyaM lomaharShaNam |
mokSho nArAyaNAstrasya parvAnantaramuchyate || 58||

karNaparva tato j~neyaM shalyaparva tataH param |
hradapraveshanaM parva gadAyuddhamataH param || 59||

sArasvataM tataH parva tIrthava.nshaguNAnvitam |
ata UrdhvaM tu bIbhatsaM parva sauptikamuchyate || 60||

aiShIkaM parva nirdiShTamata UrdhvaM sudAruNam |
jalapradAnikaM parva strIparva cha tataH param || 61||

shrAddhaparva tato j~neyaM kurUNAmaurdhvadehikam |
AbhiShechanikaM parva dharmarAjasya dhImataH || 62||

chArvAkanigrahaH parva rakShaso brahmarUpiNaH |
pravibhAgo gRRihANAM cha parvoktaM tadanantaram || 63||

shAntiparva tato yatra rAjadharmAnukIrtanam |
Apaddharmashcha parvoktaM mokShadharmastataH param || 64||

tataH parva parij~neyamAnushAsanikaM param |
svargArohaNikaM parva tato bhIShmasya dhImataH || 65||

tato.ashvamedhikaM parva sarvapApapraNAshanam |
anugItA tataH parva j~neyamadhyAtmavAchakam || 66||

parva chAshramavAsAkhyaM putradarshanameva cha |
nAradAgamanaM parva tataH paramihochyate || 67||

mausalaM parva cha tato ghoraM samanuvarNyate |
mahAprasthAnikaM parva svargArohaNikaM tataH || 68||

hariva.nshastataH parva purANaM khilasa~nj~nitam |
bhaviShyatparva chApyuktaM khileShvevAdbhutaM mahat || 69||

etatparvashataM pUrNaM vyAsenoktaM mahAtmanA |
yathAvatsUtaputreNa lomaharShaNinA punaH || 70||

kathitaM naimiShAraNye parvANyaShTAdashaiva tu |
samAso bhAratasyAyaM tatroktaH parvasa~NgrahaH || 71||

pauShye parvaNi mAhAtmyamutta~NkasyopavarNitam |
paulome bhRRiguva.nshasya vistAraH parikIrtitaH || 72||

AstIke sarvanAgAnAM garuDasya cha sambhavaH |
kShIrodamathanaM chaiva janmochChaiHshravasastathA || 73||

yajataH sarpasatreNa rAj~naH pArikShitasya cha |
katheyamabhinirvRRittA bhAratAnAM mahAtmanAm || 74||

vividhAH sambhavA rAj~nAmuktAH sambhavaparvaNi |
anyeShAM chaiva viprANAmRRiSherdvaipAyanasya cha || 75||

a.nshAvataraNaM chAtra devAnAM parikIrtitam |
daityAnAM dAnavAnAM cha yakShANAM cha mahaujasAm || 76||

nAgAnAmatha sarpANAM gandharvANAM patatriNAm |
anyeShAM chaiva bhUtAnAM vividhAnAM samudbhavaH || 77||

vasUnAM punarutpattirbhAgIrathyAM mahAtmanAm |
shantanorveshmani punasteShAM chArohaNaM divi || 78||

tejo.nshAnAM cha sa~NghAtAdbhIShmasyApyatra sambhavaH |
rAjyAnnivartanaM chaiva brahmacharyavrate sthitiH || 79||

pratij~nApAlanaM chaiva rakShA chitrA~Ngadasya cha |
hate chitrA~Ngade chaiva rakShA bhrAturyavIyasaH || 80||

vichitravIryasya tathA rAjye sampratipAdanam |
dharmasya nRRiShu sambhUtiraNImANDavyashApajA || 81||

kRRiShNadvaipAyanAchchaiva prasUtirvaradAnajA |
dhRRitarAShTrasya pANDoshcha pANDavAnAM cha sambhavaH || 82||

vAraNAvatayAtrA cha mantro duryodhanasya cha |
vidurasya cha vAkyena suru~NgopakramakriyA || 83||

pANDavAnAM vane ghore hiDimbAyAshcha darshanam |
ghaTotkachasya chotpattiratraiva parikIrtitA || 84||

aj~nAtacharyA pANDUnAM vAso brAhmaNaveshmani |
bakasya nidhanaM chaiva nAgarANAM cha vismayaH || 85||

a~NgAraparNaM nirjitya ga~NgAkUle.arjunastadA |
bhrAtRRibhiH sahitaH sarvaiH pA~nchAlAnabhito yayau || 86||

tApatyamatha vAsiShThamaurvaM chAkhyAnamuttamam |
pa~nchendrANAmupAkhyAnamatraivAdbhutamuchyate || 87||

pa~nchAnAmekapatnItve vimarsho drupadasya cha |
draupadyA devavihito vivAhashchApyamAnuShaH || 88||

vidurasya cha samprAptirdarshanaM keshavasya cha |
khANDavaprasthavAsashcha tathA rAjyArdhashAsanam || 89||

nAradasyAj~nayA chaiva draupadyAH samayakriyA |
sundopasundayostatra upAkhyAnaM prakIrtitam || 90||

pArthasya vanavAsashcha ulUpyA pathi sa~NgamaH |
puNyatIrthAnusa.nyAnaM babhruvAhanajanma cha || 91||

dvArakAyAM subhadrA cha kAmayAnena kAminI |
vAsudevasyAnumate prAptA chaiva kirITinA || 92||

haraNaM gRRihya samprApte kRRiShNe devakinandane |
samprAptishchakradhanuShoH khANDavasya cha dAhanam || 93||

abhimanyoH subhadrAyAM janma chottamatejasaH |
mayasya mokSho jvalanAdbhuja~Ngasya cha mokShaNam || 94||

maharShermandapAlasya shAr~NgyaM tanayasambhavaH || 94||

ityetadAdhiparvoktaM prathamaM bahuvistaram |
adhyAyAnAM shate dve tu sa~NkhyAte paramarShiNA || 95||

aShTAdashaiva chAdhyAyA vyAsenottamatejasA || 95||

sapta shlokasahasrANi tathA nava shatAni cha |
shlokAshcha chaturAshItirdRRiShTo grantho mahAtmanA || 96||

dvitIyaM tu sabhAparva bahuvRRittAntamuchyate |
sabhAkriyA pANDavAnAM ki~NkarANAM cha darshanam || 97||

lokapAlasabhAkhyAnaM nAradAddevadarshanAt |
rAjasUyasya chArambho jarAsandhavadhastathA || 98||

girivraje niruddhAnAM rAj~nAM kRRiShNena mokShaNam |
rAjasUye.arghasa.nvAde shishupAlavadhastathA || 99||

yaj~ne vibhUtiM tAM dRRiShTvA duHkhAmarShAnvitasya cha |
duryodhanasyAvahAso bhImena cha sabhAtale || 100||

yatrAsya manyurudbhUto yena dyUtamakArayat |
yatra dharmasutaM dyUte shakuniH kitavo.ajayat || 101||

yatra dyUtArNave magnAndraupadI naurivArNavAt |
tArayAmAsa tA.nstIrNA~nj~nAtvA duryodhano nRRipaH || 102||

punareva tato dyUte samAhvayata pANDavAn || 102||

etatsarvaM sabhAparva samAkhyAtaM mahAtmanA |
adhyAyAH saptatirj~neyAstathA dvau chAtra sa~NkhyayA || 103||

shlokAnAM dve sahasre tu pa~ncha shlokashatAni cha |
shlokAshchaikAdasha j~neyAH parvaNyasminprakIrtitAH || 104||

ataH paraM tRRitIyaM tu j~neyamAraNyakaM mahat |
paurAnugamanaM chaiva dharmaputrasya dhImataH || 105||

vRRiShNInAmAgamo yatra pA~nchAlAnAM cha sarvashaH |
yatra saubhavadhAkhyAnaM kirmIravadha eva cha || 106||

astrahetorvivAsashcha pArthasyAmitatejasaH || 106||

mahAdevena yuddhaM cha kirAtavapuShA saha |
darshanaM lokapAlAnAM svargArohaNameva cha || 107||

darshanaM bRRihadashvasya maharSherbhAvitAtmanaH |
yudhiShThirasya chArtasya vyasane paridevanam || 108||

nalopAkhyAnamatraiva dharmiShThaM karuNodayam |
damayantyAH sthitiryatra nalasya vyasanAgame || 109||

vanavAsagatAnAM cha pANDavAnAM mahAtmanAm |
svarge pravRRittirAkhyAtA lomashenArjunasya vai || 110||

tIrthayAtrA tathaivAtra pANDavAnAM mahAtmanAm |
jaTAsurasya tatraiva vadhaH samupavarNyate || 111||

niyukto bhImasenashcha draupadyA gandhamAdane |
yatra mandArapuShpArthaM nalinIM tAmadharShayat || 112||

yatrAsya sumahadyuddhamabhavatsaha rAkShasaiH |
yakShaishchApi mahAvIryairmaNimatpramukhaistathA || 113||

Agastyamapi chAkhyAnaM yatra vAtApibhakShaNam |
lopAmudrAbhigamanamapatyArthamRRiSherapi || 114||

tataH shyenakapotIyamupAkhyAnamanantaram |
indro.agniryatra dharmashcha ajij~nAsa~nshibiM nRRipam || 115||

RRishyashRRi~Ngasya charitaM kaumArabrahmachAriNaH |
jAmadagnyasya rAmasya charitaM bhUritejasaH || 116||

kArtavIryavadho yatra haihayAnAM cha varNyate |
saukanyamapi chAkhyAnaM chyavano yatra bhArgavaH || 117||

sharyAtiyaj~ne nAsatyau kRRitavAnsomapIthinau |
tAbhyAM cha yatra sa muniryauvanaM pratipAditaH || 118||

jantUpAkhyAnamatraiva yatra putreNa somakaH |
putrArthamayajadrAjA lebhe putrashataM cha saH || 119||

aShTAvakrIyamatraiva vivAde yatra bandinam |
vijitya sAgaraM prAptaM pitaraM labdhavAnRRiShiH || 120||

avApya divyAnyastrANi gurvarthe savyasAchinA |
nivAtakavachairyuddhaM hiraNyapuravAsibhiH || 121||

samAgamashcha pArthasya bhrAtRRibhirgandhamAdane |
ghoShayAtrA cha gandharvairyatra yuddhaM kirITinaH || 122||

punarAgamanaM chaiva teShAM dvaitavanaM saraH |
jayadrathenApahAro draupadyAshchAshramAntarAt || 123||

yatrainamanvayAdbhImo vAyuvegasamo jave |
mArkaNDeyasamasyAyAmupAkhyAnAni bhAgashaH || 124||

sa.ndarshanaM cha kRRiShNasya sa.nvAdashchaiva satyayA |
vrIhidrauNikamAkhyAnamaindradyumnaM tathaiva cha || 125||

sAvitryauddAlakIyaM cha vainyopAkhyAnameva cha |
rAmAyaNamupAkhyAnamatraiva bahuvistaram || 126||

karNasya parimoSho.atra kuNDalAbhyAM pura.ndarAt |
AraNeyamupAkhyAnaM yatra dharmo.anvashAtsutam || 127||

jagmurlabdhavarA yatra pANDavAH pashchimAM disham || 127||

etadAraNyakaM parva tRRitIyaM parikIrtitam |
atrAdhyAyashate dve tu sa~NkhyAte paramarShiNA || 128||

ekonasaptatishchaiva tathAdhyAyAH prakIrtitAH || 128||

ekAdasha sahasrANi shlokAnAM ShaTshatAni cha |
chatuHShaShTistathA shlokAH parvaitatparikIrtitam || 129||

ataH paraM nibodhedaM vairATaM parvavistaram |
virATanagaraM gatvA shmashAne vipulAM shamIm || 130||

dRRiShTvA saMnidadhustatra pANDavA AyudhAnyuta || 130||

yatra pravishya nagaraM Chadmabhirnyavasanta te |
durAtmano vadho yatra kIchakasya vRRikodarAt || 131||

gograhe yatra pArthena nirjitAH kuravo yudhi |
godhanaM cha virATasya mokShitaM yatra pANDavaiH || 132||

virATenottarA dattA snuShA yatra kirITinaH |
abhimanyuM samuddishya saubhadramarighAtinam || 133||

chaturthametadvipulaM vairATaM parva varNitam |
atrApi parisa~NkhyAtamadhyAyAnAM mahAtmanA || 134||

saptaShaShTiratho pUrNA shlokAgramapi me shRRiNu |
shlokAnAM dve sahasre tu shlokAH pa~nchAshadeva tu || 135||

parvaNyasminsamAkhyAtAH sa~NkhyayA paramarShiNA || 135||

udyogaparva vij~neyaM pa~nchamaM shRRiNvataH param |
upaplavye niviShTeShu pANDaveShu jigIShayA || 136||

duryodhano.arjunashchaiva vAsudevamupasthitau || 136||

sAhAyyamasminsamare bhavAnnau kartumarhati |
ityukte vachane kRRiShNo yatrovAcha mahAmatiH || 137||

ayudhyamAnamAtmAnaM mantriNaM puruSharShabhau |
akShauhiNIM vA sainyasya kasya vA kiM dadAmyaham || 138||

vavre duryodhanaH sainyaM mandAtmA yatra durmatiH |
ayudhyamAnaM sachivaM vavre kRRiShNaM dhana~njayaH || 139||

sa~njayaM preShayAmAsa shamArthaM pANDavAnprati |
yatra dUtaM mahArAjo dhRRitarAShTraH pratApavAn || 140||

shrutvA cha pANDavAnyatra vAsudevapurogamAn |
prajAgaraH samprajaj~ne dhRRitarAShTrasya chintayA || 141||

viduro yatra vAkyAni vichitrANi hitAni cha |
shrAvayAmAsa rAjAnaM dhRRitarAShTraM manIShiNam || 142||

tathA sanatsujAtena yatrAdhyAtmamanuttamam |
manastApAnvito rAjA shrAvitaH shokalAlasaH || 143||

prabhAte rAjasamitau sa~njayo yatra chAbhibhoH |
aikAtmyaM vAsudevasya proktavAnarjunasya cha || 144||

yatra kRRiShNo dayApannaH sandhimichChanmahAyashAH |
svayamAgAchChamaM kartuM nagaraM nAgasAhvayam || 145||

pratyAkhyAnaM cha kRRiShNasya rAj~nA duryodhanena vai |
shamArthaM yAchamAnasya pakShayorubhayorhitam || 146||

karNaduryodhanAdInAM duShTaM vij~nAya mantritam |
yogeshvaratvaM kRRiShNena yatra rAjasu darshitam || 147||

rathamAropya kRRiShNena yatra karNo.anumantritaH |
upAyapUrvaM shauNDIryAtpratyAkhyAtashcha tena saH || 148||

tatashchApyabhiniryAtrA rathAshvanaradantinAm |
nagarAddhAstinapurAdbalasa~NkhyAnameva cha || 149||

yatra rAj~nA ulUkasya preShaNaM pANDavAnprati |
shvobhAvini mahAyuddhe dUtyena krUravAdinA || 150||

rathAtirathasa~NkhyAnamambopAkhyAnameva cha || 150||

etatsubahuvRRittAntaM pa~nchamaM parva bhArate |
udyogaparva nirdiShTaM sandhivigrahasa.nshritam || 151||

adhyAyAH sa~NkhyayA tvatra ShaDashItishataM smRRitam |
shlokAnAM ShaTsahasrANi tAvantyeva shatAni cha || 152||

shlokAshcha navatiH proktAstathaivAShTau mahAtmanA |
vyAsenodAramatinA parvaNyasmi.nstapodhanAH || 153||

ata UrdhvaM vichitrArthaM bhIShmaparva prachakShate |
jambUkhaNDavinirmANaM yatroktaM sa~njayena ha || 154||

yatra yuddhamabhUdghoraM dashAhAnyatidAruNam |
yatra yaudhiShThiraM sainyaM viShAdamagamatparam || 155||

kashmalaM yatra pArthasya vAsudevo mahAmatiH |
mohajaM nAshayAmAsa hetubhirmokShadarshanaiH || 156||

shikhaNDinaM puraskRRitya yatra pArtho mahAdhanuH |
vinighnannishitairbANai rathAdbhIShmamapAtayat || 157||

ShaShThametanmahAparva bhArate parikIrtitam |
adhyAyAnAM shataM proktaM saptadasha tathApare || 158||

pa~ncha shlokasahasrANi sa~NkhyayAShTau shatAni cha |
shlokAshcha chaturAshItiH parvaNyasminprakIrtitAH || 159||

vyAsena vedaviduShA sa~NkhyAtA bhIShmaparvaNi || 159||

droNaparva tatashchitraM bahuvRRittAntamuchyate |
yatra sa.nshaptakAH pArthamapaninyU raNAjirAt || 160||

bhagadatto mahArAjo yatra shakrasamo yudhi |
supratIkena nAgena saha shastaH kirITinA || 161||

yatrAbhimanyuM bahavo jaghnurlokamahArathAH |
jayadrathamukhA bAlaM shUramaprAptayauvanam || 162||

hate.abhimanyau kruddhena yatra pArthena sa.nyuge |
akShauhiNIH sapta hatvA hato rAjA jayadrathaH || 163||

sa.nshaptakAvasheShaM cha kRRitaM niHsheShamAhave || 163||

alambusaH shrutAyushcha jalasandhashcha vIryavAn |
saumadattirvirATashcha drupadashcha mahArathaH || 164||

ghaTotkachAdayashchAnye nihatA droNaparvaNi || 164||

ashvatthAmApi chAtraiva droNe yudhi nipAtite |
astraM prAdushchakArograM nArAyaNamamarShitaH || 165||

saptamaM bhArate parva mahadetadudAhRRitam |
atra te pRRithivIpAlAH prAyasho nidhanaM gatAH || 166||

droNaparvaNi ye shUrA nirdiShTAH puruSharShabhAH || 166||

adhyAyAnAM shataM proktamadhyAyAH saptatistathA |
aShTau shlokasahasrANi tathA nava shatAni cha || 167||

shlokA nava tathaivAtra sa~NkhyAtAstattvadarshinA |
pArAsharyeNa muninA sa~nchintya droNaparvaNi || 168||

ataH paraM karNaparva prochyate paramAdbhutam |
sArathye viniyogashcha madrarAjasya dhImataH || 169||

AkhyAtaM yatra paurANaM tripurasya nipAtanam || 169||

prayANe paruShashchAtra sa.nvAdaH karNashalyayoH |
ha.nsakAkIyamAkhyAnamatraivAkShepasaMhitam || 170||

anyonyaM prati cha krodho yudhiShThirakirITinoH |
dvairathe yatra pArthena hataH karNo mahArathaH || 171||

aShTamaM parva nirdiShTametadbhAratachintakaiH |
ekonasaptatiH proktA adhyAyAH karNaparvaNi || 172||

chatvAryeva sahasrANi nava shlokashatAni cha || 172||

ataH paraM vichitrArthaM shalyaparva prakIrtitam |
hatapravIre sainye tu netA madreshvaro.abhavat || 173||

vRRittAni rathayuddhAni kIrtyante yatra bhAgashaH |
vinAshaH kurumukhyAnAM shalyaparvaNi kIrtyate || 174||

shalyasya nidhanaM chAtra dharmarAjAnmahArathAt |
gadAyuddhaM tu tumulamatraiva parikIrtitam || 175||

sarasvatyAshcha tIrthAnAM puNyatA parikIrtitA || 175||

navamaM parva nirdiShTametadadbhutamarthavat |
ekonaShaShTiradhyAyAstatra sa~NkhyAvishAradaiH || 176||

sa~NkhyAtA bahuvRRittAntAH shlokAgraM chAtra shasyate |
trINi shlokasahasrANi dve shate vi.nshatistathA || 177||

muninA sampraNItAni kauravANAM yashobhRRitAm || 177||

ataH paraM pravakShyAmi sauptikaM parva dAruNam |
bhagnoruM yatra rAjAnaM duryodhanamamarShaNam || 178||

vyapayAteShu pArtheShu trayaste.abhyAyayU rathAH |
kRRitavarmA kRRipo drauNiH sAyAhne rudhirokShitAH || 179||

pratijaj~ne dRRiDhakrodho drauNiryatra mahArathaH |
ahatvA sarvapA~nchAlAndhRRiShTadyumnapurogamAn || 180||

pANDavA.nshcha sahAmAtyAnna vimokShyAmi da.nshanam || 180||

prasuptAnnishi vishvastAnyatra te puruSharShabhAH |
pA~nchAlAnsaparIvArA~njaghnurdrauNipurogamAH || 181||

yatrAmuchyanta pArthAste pa~ncha kRRiShNabalAshrayAt |
sAtyakishcha maheShvAsaH sheShAshcha nidhanaM gatAH || 182||

draupadI putrashokArtA pitRRibhrAtRRivadhArditA |
kRRitAnashanasa~NkalpA yatra bhartRRinupAvishat || 183||

draupadIvachanAdyatra bhImo bhImaparAkramaH |
anvadhAvata sa~Nkruddho bhAradvAjaM guroH sutam || 184||

bhImasenabhayAdyatra daivenAbhiprachoditaH |
apANDavAyeti ruShA drauNirastramavAsRRijat || 185||

maivamityabravItkRRiShNaH shamaya.nstasya tadvachaH |
yatrAstramastreNa cha tachChamayAmAsa phAlgunaH || 186||

drauNidvaipAyanAdInAM shApAshchAnyonyakAritAH |
toyakarmaNi sarveShAM rAj~nAmudakadAnike || 187||

gUDhotpannasya chAkhyAnaM karNasya pRRithayAtmanaH |
sutasyaitadiha proktaM dashamaM parva sauptikam || 188||

aShTAdashAsminnadhyAyAH parvaNyuktA mahAtmanA |
shlokAgramatra kathitaM shatAnyaShTau tathaiva cha || 189||

shlokAshcha saptatiH proktA yathAvadabhisa~NkhyayA |
sauptikaiShIkasambandhe parvaNyamitabuddhinA || 190||

ata UrdhvamidaM prAhuH strIparva karuNodayam |
vilApo vIrapatnInAM yatrAtikaruNaH smRRitaH || 191||

krodhAveshaH prasAdashcha gAndhArIdhRRitarAShTrayoH || 191||

yatra tAnkShatriyA~nshUrAndiShTAntAnanivartinaH |
putrAnbhrAtRRinpitRRi.nshchaiva dadRRishurnihatAnraNe || 192||

yatra rAjA mahAprAj~naH sarvadharmabhRRitAM varaH |
rAj~nAM tAni sharIrANi dAhayAmAsa shAstrataH || 193||

etadekAdashaM proktaM parvAtikaruNaM mahat |
saptavi.nshatiradhyAyAH parvaNyasminnudAhRRitAH || 194||

shlokAH saptashataM chAtra pa~nchasaptatiruchyate |
sa~NkhyayA bhAratAkhyAnaM kartrA hyatra mahAtmanA || 195||

praNItaM sajjanamanovaiklavyAshrupravartakam || 195||

ataH paraM shAntiparva dvAdashaM buddhivardhanam |
yatra nirvedamApanno dharmarAjo yudhiShThiraH || 196||

ghAtayitvA pitRRinbhrAtRRinputrAnsambandhibAndhavAn || 196||

shAntiparvaNi dharmAshcha vyAkhyAtAH sharatalpikAH |
rAjabhirveditavyA ye samya~NnayabubhutsubhiH || 197||

ApaddharmAshcha tatraiva kAlahetupradarshakAH |
yAnbuddhvA puruShaH samyaksarvaj~natvamavApnuyAt || 198||

mokShadharmAshcha kathitA vichitrA bahuvistarAH || 198||

dvAdashaM parva nirdiShTametatprAj~najanapriyam |
parvaNyatra parij~neyamadhyAyAnAM shatatrayam || 199||

tri.nshachchaiva tathAdhyAyA nava chaiva tapodhanAH || 199||

shlokAnAM tu sahasrANi kIrtitAni chaturdasha |
pa~ncha chaiva shatAnyAhuH pa~nchavi.nshatisa~NkhyayA || 200||

ata UrdhvaM tu vij~neyamAnushAsanamuttamam |
yatra prakRRitimApannaH shrutvA dharmavinishchayam || 201||

bhIShmAdbhAgIrathIputrAtkururAjo yudhiShThiraH || 201||

vyavahAro.atra kArtsnyena dharmArthIyo nidarshitaH |
vividhAnAM cha dAnAnAM phalayogAH pRRithagvidhAH || 202||

tathA pAtravisheShAshcha dAnAnAM cha paro vidhiH |
AchAravidhiyogashcha satyasya cha parA gatiH || 203||

etatsubahuvRRittAntamuttamaM chAnushAsanam |
bhIShmasyAtraiva samprAptiH svargasya parikIrtitA || 204||

etattrayodashaM parva dharmanishchayakArakam |
adhyAyAnAM shataM chAtra ShaTchatvAri.nshadeva cha || 205||

shlokAnAM tu sahasrANi ShaTsaptaiva shatAni cha || 205||

tato.ashvamedhikaM nAma parva proktaM chaturdasham |
tatsa.nvartamaruttIyaM yatrAkhyAnamanuttamam || 206||

suvarNakoshasamprAptirjanma choktaM parikShitaH |
dagdhasyAstrAgninA pUrvaM kRRiShNAtsa~njIvanaM punaH || 207||

charyAyAM hayamutsRRiShTaM pANDavasyAnugachChataH |
tatra tatra cha yuddhAni rAjaputrairamarShaNaiH || 208||

chitrA~NgadAyAH putreNa putrikAyA dhana~njayaH |
sa~NgrAme babhruvAhena sa.nshayaM chAtra darshitaH || 209||

ashvamedhe mahAyaj~ne nakulAkhyAnameva cha || 209||

ityAshvamedhikaM parva proktametanmahAdbhutam |
atrAdhyAyashataM tri.nshattrayo.adhyAyAshcha shabditAH || 210||

trINi shlokasahasrANi tAvantyeva shatAni cha |
vi.nshatishcha tathA shlokAH sa~NkhyAtAstattvadarshinA || 211||

tata AshramavAsAkyaM parva pa~nchadashaM smRRitam |
yatra rAjyaM parityajya gAndhArIsahito nRRipaH || 212||

dhRRitarAShTrAshramapadaM vidurashcha jagAma ha || 212||

yaM dRRiShTvA prasthitaM sAdhvI pRRithApyanuyayau tadA |
putrarAjyaM parityajya gurushushrUShaNe ratA || 213||

yatra rAjA hatAnputrAnpautrAnanyA.nshcha pArthivAn |
lokAntaragatAnvIrAnapashyatpunarAgatAn || 214||

RRiSheH prasAdAtkRRiShNasya dRRiShTvAshcharyamanuttamam |
tyaktvA shokaM sadArashcha siddhiM paramikAM gataH || 215||

yatra dharmaM samAshritya viduraH sugatiM gataH |
sa~njayashcha mahAmAtro vidvAngAvalgaNirvashI || 216||

dadarsha nAradaM yatra dharmarAjo yudhiShThiraH |
nAradAchchaiva shushrAva vRRiShNInAM kadanaM mahat || 217||

etadAshramavAsAkhyaM pUrvoktaM sumahAdbhutam |
dvichatvAri.nshadadhyAyAH parvaitadabhisa~NkhyayA || 218||

sahasramekaM shlokAnAM pa~ncha shlokashatAni cha |
ShaDeva cha tathA shlokAH sa~NkhyAtAstattvadarshinA || 219||

ataH paraM nibodhedaM mausalaM parva dAruNam |
yatra te puruShavyAghrAH shastrasparshasahA yudhi || 220||

brahmadaNDaviniShpiShTAH samIpe lavaNAmbhasaH || 220||

ApAne pAnagalitA daivenAbhiprachoditAH |
erakArUpibhirvajrairnijaghnuritaretaram || 221||

yatra sarvakShayaM kRRitvA tAvubhau rAmakeshavau |
nAtichakramatuH kAlaM prAptaM sarvaharaM samam || 222||

yatrArjuno dvAravatImetya vRRiShNivinAkRRitAm |
dRRiShTvA viShAdamagamatparAM chArtiM nararShabhaH || 223||

sa satkRRitya yadushreShThaM mAtulaM shaurimAtmanaH |
dadarsha yaduvIrANAmApAne vaishasaM mahat || 224||

sharIraM vAsudevasya rAmasya cha mahAtmanaH |
sa.nskAraM lambhayAmAsa vRRiShNInAM cha pradhAnataH || 225||

sa vRRiddhabAlamAdAya dvAravatyAstato janam |
dadarshApadi kaShTAyAM gANDIvasya parAbhavam || 226||

sarveShAM chaiva divyAnAmastrANAmaprasannatAm |
nAshaM vRRiShNikalatrANAM prabhAvAnAmanityatAm || 227||

dRRiShTvA nirvedamApanno vyAsavAkyaprachoditaH |
dharmarAjaM samAsAdya saMnyAsaM samarochayet || 228||

ityetanmausalaM parva ShoDashaM parikIrtitam |
adhyAyAShTau samAkhyAtAH shlokAnAM cha shatatrayam || 229||

mahAprasthAnikaM tasmAdUrdhvaM saptadashaM smRRitam |
yatra rAjyaM parityajya pANDavAH puruSharShabhAH || 230||

draupadyA sahitA devyA siddhiM paramikAM gatAH || 230||

atrAdhyAyAstrayaH proktAH shlokAnAM cha shataM tathA |
vi.nshatishcha tathA shlokAH sa~NkhyAtAstattvadarshinA || 231||

svargaparva tato j~neyaM divyaM yattadamAnuSham |
adhyAyAH pa~ncha sa~NkhyAtAH parvaitadabhisa~NkhyayA || 232||

shlokAnAM dve shate chaiva prasa~NkhyAte tapodhanAH || 232||

aShTAdashaivametAni parvANyuktAnyasheShataH |
khileShu hariva.nshashcha bhaviShyachcha prakIrtitam || 233||

etadakhilamAkhyAtaM bhArataM parvasa~NgrahAt |
aShTAdasha samAjagmurakShauhiNyo yuyutsayA || 234||

tanmahaddAruNaM yuddhamahAnyaShTAdashAbhavat || 234||

yo vidyAchchaturo vedAnsA~NgopaniShadAndvijaH |
na chAkhyAnamidaM vidyAnnaiva sa syAdvichakShaNaH || 235||

shrutvA tvidamupAkhyAnaM shrAvyamanyanna rochate |
pu.nskokilarutaM shrutvA rUkShA dhvA~NkShasya vAgiva || 236||

itihAsottamAdasmAjjAyante kavibuddhayaH |
pa~nchabhya iva bhUtebhyo lokasa.nvidhayastrayaH || 237||

asyAkhyAnasya viShaye purANaM vartate dvijAH |
antarikShasya viShaye prajA iva chaturvidhAH || 238||

kriyAguNAnAM sarveShAmidamAkhyAnamAshrayaH |
indriyANAM samastAnAM chitrA iva manaHkriyAH || 239||

anAshrityaitadAkhyAnaM kathA bhuvi na vidyate |
AhAramanapAshritya sharIrasyeva dhAraNam || 240||

idaM sarvaiH kavivarairAkhyAnamupajIvyate |
udayaprepsubhirbhRRityairabhijAta iveshvaraH || 241||

dvaipAyanauShThapuTaniHsRRitamaprameyaM   puNyaM pavitramatha pApaharaM shivaM cha |
yo bhArataM samadhigachChati vAchyamAnaM   kiM tasya puShkarajalairabhiShechanena || 242||

AkhyAnaM tadidamanuttamaM mahArthaM   vinyastaM mahadiha parvasa~NgraheNa |
shrutvAdau bhavati nRRiNAM sukhAvagAhaM   vistIrNaM lavaNajalaM yathA plavena || 243||

\hrule

\medskip
              pauShyaparva
                  3
\medskip

sUta uvAcha||
\medskip
\bg

janamejayaH pArikShitaH saha bhrAtRRibhiH kurukShetre dIrghasatramupAste |
tasya bhrAtarastrayaH shrutasena ugraseno bhImasena iti | 001 |
teShu tatsatramupAsIneShu tatra shvAbhyAgachChatsArameyaH |
sa janamejayasya bhrAtRRibhirabhihato rorUyamANo mAtuH samIpamupAgachChat | 002 |
taM mAtA rorUyamANamuvAcha |
kiM rodiShi |
kenAsyabhihata iti | 003 |
sa evamukto mAtaraM pratyuvAcha |
janamejayasya bhrAtRRibhirabhihato.asmIti | 004 |
taM mAtA pratyuvAcha |
vyaktaM tvayA tatrAparAddhaM yenAsyabhihata iti | 005 |
sa tAM punaruvAcha |
nAparAdhyAmi ki~nchit |
nAvekShe havIMShi nAvaliha iti | 006 |
tachChrutvA tasya mAtA saramA putrashokArtA tatsatramupAgachChadyatra sa janamejayaH saha bhrAtRRibhirdIrghasatramupAste | 007 |
sa tayA kruddhayA tatroktaH |
ayaM me putro na ki~nchidaparAdhyati |
kimarthamabhihata iti |
yasmAchchAyamabhihato.anapakArI tasmAdadRRiShTaM tvAM bhayamAgamiShyatIti | 008 |
sa janamejaya evamukto devashunyA saramayA dRRiDhaM sambhrAnto viShaNNashchAsIt | 009 |
sa tasminsatre samApte hAstinapuraM pratyetya purohitamanurUpamanvichChamAnaH paraM yatnamakarodyo me pApakRRityAM shamayediti | 010 |
sa kadAchinmRRigayAM yAtaH pArikShito janamejayaH kasmi.nshchitsvaviShayoddeshe Ashramamapashyat | 011 |
tatra kashchidRRiShirAsAM chakre shrutashravA nAma |
tasyAbhimataH putra Aste somashravA nAma | 012 |
tasya taM putramabhigamya janamejayaH pArikShitaH paurohityAya vavre | 013 |
sa namaskRRitya tamRRiShimuvAcha |
bhagavannayaM tava putro mama purohito.astviti | 014 |
sa evamuktaH pratyuvAcha |
bho janamejaya putro.ayaM mama sarpyAM jAtaH |
mahAtapasvI svAdhyAyasampanno mattapovIryasambhRRito machChukraM pItavatyAstasyAH kukShau sa.nvRRiddhaH |
samartho.ayaM bhavataH sarvAH pApakRRityAH shamayitumantareNa mahAdevakRRityAm |
asya tvekamupA.nshuvratam |
yadenaM kashchidbrAhmaNaH ka~nchidarthamabhiyAchettaM tasmai dadyAdayam |
yadyetadutsahase tato nayasvainamiti | 015 |
tenaivamutko janamejayastaM pratyuvAcha |
bhagava.nstathA bhaviShyatIti | 016 |
sa taM purohitamupAdAyopAvRRitto bhrAtRRinuvAcha |
mayAyaM vRRita upAdhyAyaH |
yadayaM brUyAttatkAryamavichArayadbhiriti | 017 |
tenaivamuktA bhrAtarastasya tathA chakruH |
sa tathA bhrAtRRinsa.ndishya takShashilAM pratyabhipratasthe |
taM cha deshaM vashe sthApayAmAsa | 018 |
etasminnantare kashchidRRiShirdhaumyo nAmAyodaH |
tasya shiShyAstrayo babhUvurupamanyurAruNirvedashcheti | 019 |
sa ekaM shiShyamAruNiM pA~nchAlyaM preShayAmAsa |
gachCha kedArakhaNDaM badhAneti | 020 |
sa upAdhyAyena sa.ndiShTa AruNiH pA~nchAlyastatra gatvA tatkedArakhaNDaM baddhuM nAshaknot | 021 |
sa klishyamAno.apashyadupAyam |
bhavatvevaM kariShyAmIti | 022 |
sa tatra sa.nvivesha kedArakhaNDe |
shayAne tasmi.nstadudakaM tasthau | 023 |
tataH kadAchidupAdhyAya Ayodo dhaumyaH shiShyAnapRRichChat |
kva AruNiH pA~nchAlyo gata iti | 024 |
te pratyUchuH |
bhagavataiva preShito gachCha kedArakhaNDaM badhAneti | 025 |
sa evamuktastA~nshiShyAnpratyuvAcha |
tasmAtsarve tatra gachChAmo yatra sa iti | 026 |
sa tatra gatvA tasyAhvAnAya shabdaM chakAra |
bho AruNe pA~nchAlya kvAsi |
vatsaihIti | 027 |
sa tachChrutvA AruNirupAdhyAyavAkyaM tasmAtkedArakhaNDAtsahasotthAya tamupAdhyAyamupatasthe |
provAcha chainam |
ayamasmyatra kedArakhaNDe niHsaramANamudakamavAraNIyaM sa.nroddhuM sa.nviShTo bhagavachChabdaM shrutvaiva sahasA vidArya kedArakhaNDaM bhavantamupasthitaH |
tadabhivAdaye bhagavantam |
Aj~nApayatu bhavAn |
kiM karavANIti | 028 |
tamupAdhyAyo.abravIt |
yasmAdbhavAnkedArakhaNDamavadAryotthitastasmAdbhavAnuddAlaka eva nAmnA bhaviShyatIti | 029 |
sa upAdhyAyenAnugRRihItaH |
yasmAttvayA madvacho.anuShThitaM tasmAchChreyo.avApsyasIti |
sarve cha te vedAH pratibhAsyanti sarvANi cha dharmashAstrANIti | 030 |
sa evamukta upAdhyAyeneShTaM deshaM jagAma | 031 |
athAparaH shiShyastasyaivAyodasya dhaumyasyopamanyurnAma | 032 |
tamupAdhyAyaH preShayAmAsa |
vatsopamanyo gA rakShasveti | 033 |
sa upAdhyAyavachanAdarakShadgAH |
sa chAhani gA rakShitvA divasakShaye.abhyAgamyopAdhyAyasyAgrataH sthitvA namashchakre | 034 |
tamupAdhyAyaH pIvAnamapashyat |
uvAcha chainam |
vatsopamanyo kena vRRittiM kalpayasi |
pIvAnasi dRRiDhamiti | 035 |
sa upAdhyAyaM pratyuvAcha |
bhaikSheNa vRRittiM kalpayAmIti | 036 |
tamupAdhyAyaH pratyuvAcha |
mamAnivedya bhaikShaM nopayoktavyamiti | 037 |
sa tathetyuktvA punararakShadgAH |
rakShitvA chAgamya tathaivopAdhyAyasyAgrataH sthitvA namashchakre | 038 |
tamupAdhyAyastathApi pIvAnameva dRRiShTvovAcha |
vatsopamanyo sarvamasheShataste bhaikShaM gRRihNAmi |
kenedAnIM vRRittiM kalpayasIti | 039 |
sa evamukta upAdhyAyena pratyuvAcha |
bhagavate nivedya pUrvamaparaM charAmi |
tena vRRittiM kalpayAmIti | 040 |
tamupAdhyAyaH pratyuvAcha |
naiShA nyAyyA guruvRRittiH |
anyeShAmapi vRRittyuparodhaM karoShyevaM vartamAnaH |
lubdho.asIti | 041 |
sa tathetyuktvA gA arakShat |
rakShitvA cha punarupAdhyAyagRRihamAgamyopAdhyAyasyAgrataH sthitvA namashchakre | 042 |
tamupAdhyAyastathApi pIvAnameva dRRiShTvA punaruvAcha |
ahaM te sarvaM bhaikShaM gRRihNAmi na chAnyachcharasi |
pIvAnasi |
kena vRRittiM kalpayasIti | 043 |
sa upAdhyAyaM pratyuvAcha |
bho etAsAM gavAM payasA vRRittiM kalpayAmIti | 044 |
tamupAdhyAyaH pratyuvAcha |
naitannyAyyaM paya upayoktuM bhavato mayAnanuj~nAtamiti | 045 |
sa tatheti pratij~nAya gA rakShitvA punarupAdhyAyagRRihAnetya guroragrataH sthitvA namashchakre | 046 |
tamupAdhyAyaH pIvAnamevApashyat |
uvAcha chainam |
bhaikShaM nAshnAsi na chAnyachcharasi |
payo na pibasi |
pIvAnasi |
kena vRRittiM kalpayasIti | 047 |
sa evamukta upAdhyAyaM pratyuvAcha |
bhoH phenaM pibAmi yamime vatsA mAtRRiNAM stanaM pibanta udgirantIti | 048 |
tamupAdhyAyaH pratyuvAcha |
ete tvadanukampayA guNavanto vatsAH prabhUtataraM phenamudgiranti |
tadevamapi vatsAnAM vRRittyuparodhaM karoShyevaM vartamAnaH |
phenamapi bhavAnna pAtumarhatIti | 049 |
sa tatheti pratij~nAya nirAhArastA gA arakShat |
tathA pratiShiddho bhaikShaM nAshnAti na chAnyachcharati |
payo na pibati |
phenaM nopayu~Nkte | 050 |
sa kadAchidaraNye kShudhArto.arkapatrANyabhakShayat | 051 |
sa tairarkapatrairbhakShitaiH kShArakaTUShNavipAkibhishchakShuShyupahato.andho.abhavat |
so.andho.api cha~NkramyamANaH kUpe.apatat | 052 |
atha tasminnanAgachChatyupAdhyAyaH shiShyAnavochat |
mayopamanyuH sarvataH pratiShiddhaH |
sa niyataM kupitaH |
tato nAgachChati chiragatashcheti | 053 |
sa evamuktvA gatvAraNyamupamanyorAhvAnaM chakre |
bho upamanyo kvAsi |
vatsaihIti | 054 |
sa tadAhvAnamupAdhyAyAchChrutvA pratyuvAchochchaiH |
ayamasmi bho upAdhyAya kUpe patita iti | 055 |
tamupAdhyAyaH pratyuvAcha |
kathamasi kUpe patita iti | 056 |
sa taM pratyuvAcha |
arkapatrANi bhakShayitvAndhIbhUto.asmi |
ataH kUpe patita iti | 057 |
tamupAdhyAyaH pratyuvAcha |
ashvinau stuhi |
tau tvAM chakShuShmantaM kariShyato devabhiShajAviti | 058 |
sa evamukta upAdhyAyena stotuM prachakrame devAvashvinau vAgbhirRRigbhiH | 059 |
\eg
\medskip

pra pUrvagau pUrvajau chitrabhAnU   girA vA sha.nsAmi tapanAvanantau |
divyau suparNau virajau vimAnA  vadhikShiyantau bhuvanAni vishvA || 60||

hiraNmayau shakunI sAmparAyau   nAsatyadasrau sunasau vaijayantau |
shukraM vayantau tarasA suvemA  vabhi vyayantAvasitaM vivasvat || 61||

grastAM suparNasya balena vartikA  mamu~nchatAmashvinau saubhagAya |
tAvatsuvRRittAvanamanta mAyayA   sattamA gA aruNA udAvahan || 62||

ShaShTishcha gAvastrishatAshcha dhenava   ekaM vatsaM suvate taM duhanti |
nAnAgoShThA vihitA ekadohanA  stAvashvinau duhato gharmamukthyam || 63||

ekAM nAbhiM saptashatA arAH shritAH   pradhiShvanyA vi.nshatirarpitA arAH |
anemi chakraM parivartate.ajaraM   mAyAshvinau samanakti charShaNI || 64||

ekaM chakraM vartate dvAdashAraM pradhi  ShaNNAbhimekAkShamamRRitasya dhAraNam |
yasmindevA adhi vishve viShaktA  stAvashvinau mu~nchato mA viShIdatam || 65||

ashvinAvindramamRRitaM vRRittabhUyau   tirodhattAmashvinau dAsapatnI |
bhittvA girimashvinau gAmudAcharantau   tadvRRiShTamahnA prathitA valasya || 66||

yuvAM disho janayatho dashAgre   samAnaM mUrdhni rathayA viyanti |
tAsAM yAtamRRiShayo.anuprayAnti   devA manuShyAH kShitimAcharanti || 67||

yuvAM varNAnvikurutho vishvarUpAM  ste.adhikShiyanti bhuvanAni vishvA |
te bhAnavo.apyanusRRitAshcharanti   devA manuShyAH kShitimAcharanti || 68||

tau nAsatyAvashvinAvAmahe vAM   srajaM cha yAM bibhRRithaH puShkarasya |
tau nAsatyAvamRRitAvRRitAvRRidhA  vRRite devAstatprapadena sUte || 69||

mukhena garbhaM labhatAM yuvAnau   gatAsuretatprapadena sUte |
sadyo jAto mAtaramatti garbha  stAvashvinau mu~nchatho jIvase gAH || 70||

evaM tenAbhiShTutAvashvinAvAjagmatuH |
Ahatushchainam |
prItau svaH |
eSha te.apUpaH |
ashAnainamiti | 071 |
sa evamuktaH pratyuvAcha |
nAnRRitamUchaturbhavantau |
na tvahametamapUpamupayoktumutsahe anivedya gurava iti | 072 |
tatastamashvinAvUchatuH |
AvAbhyAM purastAdbhavata upAdhyAyenaivamevAbhiShTutAbhyAmapUpaH prItAbhyAM dattaH |
upayuktashcha sa tenAnivedya gurave |
tvamapi tathaiva kuruShva yathA kRRitamupAdhyAyeneti | 073 |
sa evamuktaH punareva pratyuvAchaitau |
pratyanunaye bhavantAvashvinau |
notsahe.ahamanivedyopAdhyAyAyopayoktumiti | 074 |
tamashvinAvAhatuH |
prItau svastavAnayA guruvRRittyA |
upAdhyAyasya te kArShNAyasA dantAH |
bhavato hiraNmayA bhaviShyanti |
chakShuShmA.nshcha bhaviShyasi |
shreyashchAvApsyasIti | 075 |
sa evamukto.ashvibhyAM labdhachakShurupAdhyAyasakAshamAgamyopAdhyAyamabhivAdyAchachakShe |
sa chAsya prItimAnabhUt | 076 |
Aha chainam |
yathAshvinAvAhatustathA tvaM shreyo.avApsyasIti |
sarve cha te vedAH pratibhAsyantIti | 077 |
eShA tasyApi parIkShopamanyoH | 078 |
athAparaH shiShyastasyaivAyodasya dhaumyasya vedo nAma | 079 |
tamupAdhyAyaH sa.ndidesha |
vatsa veda ihAsyatAm |
bhavatA madgRRihe ka~nchitkAlaM shushrUShamANena bhavitavyam |
shreyaste bhaviShyatIti | 080 |
sa tathetyuktvA gurukule dIrghakAlaM gurushushrUShaNaparo.avasat |
gauriva nityaM guruShu dhUrShu niyujyamAnaH shItoShNakShuttRRiShNAduHkhasahaH sarvatrApratikUlaH | 081 |
tasya mahatA kAlena guruH paritoShaM jagAma |
tatparitoShAchcha shreyaH sarvaj~natAM chAvApa |
eShA tasyApi parIkShA vedasya | 082 |
sa upAdhyAyenAnuj~nAtaH samAvRRittastasmAdgurukulavAsAdgRRihAshramaM pratyapadyata |
tasyApi svagRRihe vasatastrayaH shiShyA babhUvuH | 083 |
sa shiShyAnna ki~nchiduvAcha |
karma vA kriyatAM gurushushrUShA veti |
duHkhAbhij~no hi gurukulavAsasya shiShyAnparikleshena yojayituM neyeSha | 084 |
atha kasyachitkAlasya vedaM brAhmaNaM janamejayaH pauShyashcha kShatriyAvupetyopAdhyAyaM varayAM chakratuH | 085 |
sa kadAchidyAjyakAryeNAbhiprasthita utta~NkaM nAma shiShyaM niyojayAmAsa |
bho utta~Nka yatki~nchidasmadgRRihe parihIyate tadichChAmyahamaparihINaM bhavatA kriyamANamiti | 086 |
sa evaM pratisamAdishyotta~NkaM vedaH pravAsaM jagAma | 087 |
athotta~Nko gurushushrUShurguruniyogamanutiShThamAnastatra gurukule vasati sma | 088 |
sa vasa.nstatropAdhyAyastrIbhiH sahitAbhirAhUyoktaH |
upAdhyAyinI te RRitumatI |
upAdhyAyashcha proShitaH |
asyA yathAyamRRiturvandhyo na bhavati tathA kriyatAm |
etadviShIdatIti | 089 |
sa evamuktastAH striyaH pratyuvAcha |
na mayA strINAM vachanAdidamakAryaM kAryam |
na hyahamupAdhyAyena sa.ndiShTaH |
akAryamapi tvayA kAryamiti | 090 |
tasya punarupAdhyAyaH kAlAntareNa gRRihAnupajagAma tasmAtpravAsAt |
sa tadvRRittaM tasyAsheShamupalabhya prItimAnabhUt | 091 |
uvAcha chainam |
vatsotta~Nka kiM te priyaM karavANIti |
dharmato hi shushrUShito.asmi bhavatA |
tena prItiH paraspareNa nau sa.nvRRiddhA |
tadanujAne bhavantam |
sarvAmeva siddhiM prApsyasi |
gamyatAmiti | 092 |
sa evamuktaH pratyuvAcha |
kiM te priyaM karavANIti |
evaM hyAhuH | 093 |
yashchAdharmeNa vibrUyAdyashchAdharmeNa pRRichChati | 094 |
tayoranyataraH praiti vidveShaM chAdhigachChati |
so.ahamanuj~nAto bhavatA ichChAmIShTaM te gurvarthamupahartumiti | 095 |
tenaivamukta upAdhyAyaH pratyuvAcha |
vatsotta~Nka uShyatAM tAvaditi | 096 |
sa kadAchittamupAdhyAyamAhotta~NkaH |
Aj~nApayatu bhavAn |
kiM te priyamupaharAmi gurvarthamiti | 097 |
tamupAdhyAyaH pratyuvAcha |
vatsotta~Nka bahusho mAM chodayasi gurvarthamupahareyamiti |
tadgachCha |
enAM pravishyopAdhyAyinIM pRRichCha kimupaharAmIti |
eShA yadbravIti tadupaharasveti | 098 |
sa evamukta upAdhyAyenopAdhyAyinImapRRichChat |
bhavatyupAdhyAyenAsmyanuj~nAto gRRihaM gantum |
tadichChAmIShTaM te gurvarthamupahRRityAnRRiNo gantum |
tadAj~nApayatu bhavatI |
kimupaharAmi gurvarthamiti | 099 |
saivamuktopAdhyAyinyutta~NkaM pratyuvAcha |
gachCha pauShyaM rAjAnam |
bhikShasva tasya kShatriyayA pinaddhe kuNDale |
te Anayasva |
itashchaturthe.ahani puNyakaM bhavitA |
tAbhyAmAbaddhAbhyAM brAhmaNAnpariveShTumichChAmi |
shobhamAnA yathA tAbhyAM kuNDalAbhyAM tasminnahani sampAdayasva |
shreyo hi te syAtkShaNaM kurvata iti | 100 |
sa evamukta upAdhyAyinyA prAtiShThatotta~NkaH |
sa pathi gachChannapashyadRRiShabhamatipramANaM tamadhirUDhaM cha puruShamatipramANameva | 101 |
sa puruSha utta~NkamabhyabhAShata |
utta~NkaitatpurIShamasya RRiShabhasya bhakShayasveti | 102 |
sa evamukto naichChat | 103 |
tamAha puruSho bhUyaH |
bhakShayasvotta~Nka |
mA vichAraya |
upAdhyAyenApi te bhakShitaM pUrvamiti | 104 |
sa evamukto bADhamityuktvA tadA tadRRiShabhasya purIShaM mUtraM cha bhakShayitvotta~NkaH pratasthe yatra sa kShatriyaH pauShyaH | 105 |
tamupetyApashyadutta~Nka AsInam |
sa tamupetyAshIrbhirabhinandyovAcha |
arthI bhavantamupagato.asmIti | 106 |
sa enamabhivAdyovAcha |
bhagavanpauShyaH khalvaham |
kiM karavANIti | 107 |
tamuvAchotta~NkaH |
gurvarthe kuNDalAbhyAmarthyAgato.asmIti ye te kShatriyayA pinaddhe kuNDale te bhavAndAtumarhatIti | 108 |
taM pauShyaH pratyuvAcha |
pravishyAntaHpuraM kShatriyA yAchyatAmiti | 109 |
sa tenaivamuktaH pravishyAntaHpuraM kShatriyAM nApashyat | 110 |
sa pauShyaM punaruvAcha |
na yuktaM bhavatA vayamanRRitenopacharitum |
na hi te kShatriyAntaHpure saMnihitA |
nainAM pashyAmIti | 111 |
sa evamuktaH pauShyastaM pratyuvAcha |
samprati bhavAnuchChiShTaH |
smara tAvat |
na hi sA kShatriyA uchChiShTenAshuchinA vA shakyA draShTum |
pativratAtvAdeShA nAshucherdarshanamupaitIti | 112 |
athaivamukta utta~NkaH smRRitvovAcha |
asti khalu mayochChiShTenopaspRRiShTaM shIghraM gachChatA cheti | 113 |
taM pauShyaH pratyuvAcha |
etattadevaM hi |
na gachChatopaspRRiShTaM bhavati na sthiteneti | 114 |
athotta~NkastathetyuktvA prA~Nmukha upavishya suprakShAlitapANipAdavadano.ashabdAbhir hRRidaya~NgamAbhiradbhirupaspRRishya triH pItvA dviH parimRRijya khAnyadbhirupaspRRishyAntaHpuraM pravishya tAM kShatriyAmapashyat | 115 |
sA cha dRRiShTvaivotta~NkamabhyutthAyAbhivAdyovAcha |
svAgataM te bhagavan |
Aj~nApaya kiM karavANIti | 116 |
sa tAmuvAcha |
ete kuNDale gurvarthaM me bhikShite dAtumarhasIti | 117 |
sA prItA tena tasya sadbhAvena pAtramayamanatikramaNIyashcheti matvA te kuNDale avamuchyAsmai prAyachChat | 118 |
Aha chainam |
ete kuNDale takShako nAgarAjaH prArthayati |
apramatto netumarhasIti | 119 |
sa evamuktastAM kShatriyAM pratyuvAcha |
bhavati sunirvRRitA bhava |
na mAM shaktastakShako nAgarAjo dharShayitumiti | 120 |
sa evamuktvA tAM kShatriyAmAmantrya pauShyasakAshamAgachChat | 121 |
sa taM dRRiShTvovAcha |
bhoH pauShya prIto.asmIti | 122 |
taM pauShyaH pratyuvAcha |
bhagava.nshchirasya pAtramAsAdyate |
bhavA.nshcha guNavAnatithiH |
tatkariShye shrAddham |
kShaNaH kriyatAmiti | 123 |
tamutta~NkaH pratyuvAcha |
kRRitakShaNa evAsmi |
shIghramichChAmi yathopapannamannamupahRRitaM bhavateti | 124 |
sa tathetyuktvA yathopapannenAnnenainaM bhojayAmAsa | 125 |
athotta~NkaH shItamannaM sakeshaM dRRiShTvA ashuchyetaditi matvA pauShyamuvAcha |
yasmAnme ashuchyannaM dadAsi tasmadandho bhaviShyasIti | 126 |
taM pauShyaH pratyuvAcha |
yasmAttvamapyaduShTamannaM dUShayasi tasmAdanapatyo bhaviShyasIti | 127 |
so.atha pauShyastasyAshuchibhAvamannasyAgamayAmAsa | 128 |
atha tadannaM muktakeshyA striyopahRRitaM sakeshamashuchi matvotta~NkaM prasAdayAmAsa |
bhagavannaj~nAnAdetadannaM sakeshamupahRRitaM shItaM cha |
tatkShAmaye bhavantam |
na bhaveyamandha iti | 129 |
tamutta~NkaH pratyuvAcha |
na mRRiShA bravImi |
bhUtvA tvamandho nachirAdanandho bhaviShyasIti |
mamApi shApo na bhavedbhavatA datta iti | 130 |
taM pauShyaH pratyuvAcha |
nAhaM shaktaH shApaM pratyAdAtum |
na hi me manyuradyApyupashamaM gachChati |
kiM chaitadbhavatA na j~nAyate yathA | 131 |

nAvanItaM hRRidayaM brAhmaNasya   vAchi kShuro nihitastIkShNadhAraH |
viparItametadubhayaM kShatriyasya   vA~NnAvanItI hRRidayaM tIkShNadhAram || 132||

iti |
tadevaM gate na shakto.ahaM tIkShNahRRidayatvAttaM shApamanyathA kartum |
gamyatAmiti | 133 |
tamutta~NkaH pratyuvAcha |
bhavatAhamannasyAshuchibhAvamAgamayya pratyanunItaH |
prAkcha te.abhihitam |
yasmAdaduShTamannaM dUShayasi tasmAdanapatyo bhaviShyasIti |
duShTe chAnne naiSha mama shApo bhaviShyatIti | 134 |
sAdhayAmastAvadityuktvA prAtiShThatotta~Nkaste kuNDale gRRihItvA | 135 |
so.apashyatpathi nagnaM shramaNamAgachChantaM muhurmuhurdRRishyamAnamadRRishyamAnaM cha |
athotta~Nkaste kuNDale bhUmau nikShipyodakArthaM prachakrame | 136 |
etasminnantare sa shramaNastvaramANa upasRRitya te kuNDale gRRihItvA prAdravat |
tamutta~Nko.abhisRRitya jagrAha |
sa tadrUpaM vihAya takShakarUpaM kRRitvA sahasA dharaNyAM vivRRitaM mahAbilaM vivesha | 137 |
pravishya cha nAgalokaM svabhavanamagachChat |
tamutta~Nko.anvAvivesha tenaiva bilena |
pravishya cha nAgAnastuvadebhiH shlokaiH | 138 |

ya airAvatarAjAnaH sarpAH samitishobhanAH |
varShanta iva jImUtAH savidyutpavaneritAH || 139||

surUpAshcha virUpAshcha tathA kalmAShakuNDalAH |
AdityavannAkapRRiShThe rejurairAvatodbhavAH || 140||

bahUni nAgavartmAni ga~NgAyAstIra uttare |
ichChetko.arkA.nshusenAyAM chartumairAvataM vinA || 141||

shatAnyashItiraShTau cha sahasrANi cha vi.nshatiH |
sarpANAM pragrahA yAnti dhRRitarAShTro yadejati || 142||

ye chainamupasarpanti ye cha dUraM paraM gatAH |
ahamairAvatajyeShThabhrAtRRibhyo.akaravaM namaH || 143||

yasya vAsaH kurukShetre khANDave chAbhavatsadA |
taM kAdraveyamastauShaM kuNDalArthAya takShakam || 144||

takShakashchAshvasenashcha nityaM sahacharAvubhau |
kurukShetre nivasatAM nadImikShumatImanu || 145||

jaghanyajastakShakasya shrutaseneti yaH shrutaH |
avasadyo mahaddyumni prArthayannAgamukhyatAm || 146||

karavANi sadA chAhaM namastasmai mahAtmane || 146||

evaM stuvannapi nAgAnyadA te kuNDale nAlabhadathApashyatstriyau tantre adhiropya paTaM vayantyau | 147 |
tasmi.nshcha tantre kRRiShNAH sitAshcha tantavaH |
chakraM chApashyatShaDbhiH kumAraiH parivartyamAnam |
puruShaM chApashyaddarshanIyam | 148 |
sa tAnsarvA.nstuShTAva ebhirmantravAdashlokaiH | 149 |

trINyarpitAnyatra shatAni madhye   ShaShTishcha nityaM charati dhruve.asmin |
chakre chaturvi.nshatiparvayoge   ShaDyatkumArAH parivartayanti || 150||

tantraM chedaM vishvarUpaM yuvatyau   vayatastantUnsatataM vartayantyau |
kRRiShNAnsitA.nshchaiva vivartayantyau   bhUtAnyajasraM bhuvanAni chaiva || 151||

vajrasya bhartA bhuvanasya goptA   vRRitrasya hantA namuchernihantA |
kRRiShNe vasAno vasane mahAtmA   satyAnRRite yo vivinakti loke || 152||

yo vAjinaM garbhamapAM purANaM   vaishvAnaraM vAhanamabhyupetaH |
namaH sadAsmai jagadIshvarAya   lokatrayeshAya pura.ndarAya || 153||

tataH sa enaM puruShaH prAha |
prIto.asmi te.ahamanena stotreNa |
kiM te priyaM karavANIti | 154 |
sa tamuvAcha |
nAgA me vashamIyuriti | 155 |
sa enaM puruShaH punaruvAcha |
etamashvamapAne dhamasveti | 156 |
sa tamashvamapAne.adhamat |
athAshvAddhamyamAnAtsarvasrotobhyaH sadhUmA archiSho.agnerniShpetuH | 157 |
tAbhirnAgaloko dhUpitaH | 158 |
atha sasambhramastakShako.agnitejobhayaviShaNNaste kuNDale gRRihItvA sahasA svabhavanAnniShkramyotta~NkamuvAcha |
ete kuNDale pratigRRihNAtu bhavAniti | 159 |
sa te pratijagrAhotta~NkaH |
kuNDale pratigRRihyAchintayat |
adya tatpuNyakamupAdhyAyinyAH |
dUraM chAhamabhyAgataH |
kathaM nu khalu sambhAvayeyamiti | 160 |
tata enaM chintayAnameva sa puruSha uvAcha |
utta~Nka enamashvamadhiroha |
eSha tvAM kShaNAdevopAdhyAyakulaM prApayiShyatIti | 161 |
sa tathetyuktvA tamashvamadhiruhya pratyAjagAmopAdhyAyakulam |
upAdhyAyinI cha snAtA keshAnAvapayantyupaviShTotta~Nko nAgachChatIti shApAyAsya mano dadhe | 162 |
athotta~NkaH pravishya upAdhyAyinImabhyavAdayat |
te chAsyai kuNDale prAyachChat | 163 |
sA chainaM pratyuvAcha |
utta~Nka deshe kAle.abhyAgataH |
svAgataM te vatsa |
manAgasi mayA na shaptaH |
shreyastavopasthitam |
siddhimApnuhIti | 164 |
athotta~Nka upAdhyAyamabhyavAdayat |
tamupAdhyAyaH pratyuvAcha |
vatsotta~Nka svAgataM te |
kiM chiraM kRRitamiti | 165 |
tamutta~Nka upAdhyAyaM pratyuvAcha |
bhostakShakeNa nAgarAjena vighnaH kRRito.asminkarmaNi |
tenAsmi nAgalokaM nItaH | 166 |
tatra cha mayA dRRiShTe striyau tantre.adhiropya paTaM vayantyau |
tasmi.nshcha tantre kRRiShNAH sitAshcha tantavaH |
kiM tat | 167 |
tatra cha mayA chakraM dRRiShTaM dvAdashAram |
ShaTchainaM kumArAH parivartayanti |
tadapi kim | 168 |
puruShashchApi mayA dRRiShTaH |
sa punaH kaH | 169 |
ashvashchAtipramANayuktaH |
sa chApi kaH | 170 |
pathi gachChatA mayA RRiShabho dRRiShTaH |
taM cha puruSho.adhirUDhaH |
tenAsmi sopachAramuktaH |
utta~NkAsya RRiShabhasya purIShaM bhakShaya |
upAdhyAyenApi te bhakShitamiti |
tatastadvachanAnmayA tadRRiShabhasya purIShamupayuktam |
tadichChAmi bhavatopadiShTaM kiM taditi | 171 |
tenaivamukta upAdhyAyaH pratyuvAcha |
ye te striyau dhAtA vidhAtA cha |
ye cha te kRRiShNAH sitAshcha tantavaste rAtryahanI | 172 |
yadapi tachchakraM dvAdashAraM ShaTkumArAH parivartayanti te RRitavaH ShaTsa.nvatsarashchakram |
yaH puruShaH sa parjanyaH |
yo.ashvaH so.agniH | 173 |
ya RRiShabhastvayA pathi gachChatA dRRiShTaH sa airAvato nAgarAjaH |
yashchainamadhirUDhaH sa indraH |
yadapi te purIShaM bhakShitaM tasya RRiShabhasya tadamRRitam | 174 |
tena khalvasi na vyApannastasminnAgabhavane |
sa chApi mama sakhA indraH | 175 |
tadanugrahAtkuNDale gRRihItvA punarabhyAgato.asi |
tatsaumya gamyatAm |
anujAne bhavantam |
shreyo.avApsyasIti | 176 |
sa upAdhyAyenAnuj~nAta utta~NkaH kruddhastakShakasya pratichikIrShamANo hAstinapuraM pratasthe | 177 |

sa hAstinapuraM prApya nachirAddvijasattamaH |
samAgachChata rAjAnamutta~Nko janamejayam || 178||

purA takShashilAtastaM nivRRittamaparAjitam |
samyagvijayinaM dRRiShTvA samantAnmantribhirvRRitam || 179||

tasmai jayAshiShaH pUrvaM yathAnyAyaM prayujya saH |
uvAchainaM vachaH kAle shabdasampannayA girA || 180||

anyasminkaraNIye tvaM kArye pArthivasattama |
bAlyAdivAnyadeva tvaM kuruShe nRRipasattama || 181||

evamuktastu vipreNa sa rAjA pratyuvAcha ha |
janamejayaH prasannAtmA samyaksampUjya taM munim || 182||

AsAM prajAnAM paripAlanena   svaM kShatradharmaM paripAlayAmi |
prabrUhi vA kiM kriyatAM dvijendra   shushrUShurasmyadya vachastvadIyam || 183||

sa evamuktastu nRRipottamena   dvijottamaH puNyakRRitAM variShThaH |
uvAcha rAjAnamadInasattvaM   svameva kAryaM nRRipateshcha yattat || 184||

takShakeNa narendrendra yena te hi.nsitaH pitA |
tasmai pratikuruShva tvaM pannagAya durAtmane || 185||

kAryakAlaM cha manye.ahaM vidhidRRiShTasya karmaNaH |
tadgachChApachitiM rAjanpitustasya mahAtmanaH || 186||

tena hyanaparAdhI sa daShTo duShTAntarAtmanA |
pa~nchatvamagamadrAjA vajrAhata iva drumaH || 187||

baladarpasamutsiktastakShakaH pannagAdhamaH |
akAryaM kRRitavAnpApo yo.adashatpitaraM tava || 188||

rAjarShiva.nshagoptAramamarapratimaM nRRipam |
jaghAna kAshyapaM chaiva nyavartayata pApakRRit || 189||

dagdhumarhasi taM pApaM jvalite havyavAhane |
sarpasatre mahArAja tvayi taddhi vidhIyate || 190||

evaM pitushchApachitiM gatavA.nstvaM bhaviShyasi |
mama priyaM cha sumahatkRRitaM rAjanbhaviShyati || 191||

karmaNaH pRRithivIpAla mama yena durAtmanA |
vighnaH kRRito mahArAja gurvarthaM charato.anagha || 192||

etachChrutvA tu nRRipatistakShakasya chukopa ha |
utta~NkavAkyahaviShA dIpto.agnirhaviShA yathA || 193||

apRRichChachcha tadA rAjA mantriNaH svAnsuduHkhitaH |
utta~Nkasyaiva sAMnidhye pituH svargagatiM prati || 194||

tadaiva hi sa rAjendro duHkhashokApluto.abhavat |
yadaiva pitaraM vRRittamutta~NkAdashRRiNottadA || 195||
\medskip
              paulomaparva
                  4
\medskip
lomaharShaNaputra ugrashravAH sUtaH paurANiko naimiShAraNye shaunakasya kulapaterdvAdashavArShike satre RRiShInabhyAgatAnupatasthe | 001 |
paurANikaH purANe kRRitashramaH sa tAnkRRitA~njaliruvAcha |
kiM bhavantaH shrotumichChanti |
kimahaM bruvANIti | 002 |
tamRRiShaya UchuH |
paramaM lomaharShaNe prakShyAmastvAM vakShyasi cha naH shushrUShatAM kathAyogam |
tadbhagavA.nstu tAvachChaunako.agnisharaNamadhyAste | 003 |

yo.asau divyAH kathA veda devatAsurasa~NkathAH |
manuShyoragagandharvakathA veda cha sarvashaH || 4||

sa chApyasminmakhe saute vidvAnkulapatirdvijaH |
dakSho dhRRitavrato dhImA~nshAstre chAraNyake guruH || 5||

satyavAdI shamaparastapasvI niyatavrataH |
sarveShAmeva no mAnyaH sa tAvatpratipAlyatAm || 6||

tasminnadhyAsati gurAvAsanaM paramArchitam |
tato vakShyasi yattvAM sa prakShyati dvijasattamaH || 7||

sUta uvAcha||

evamastu gurau tasminnupaviShTe mahAtmani |
tena pRRiShTaH kathAH puNyA vakShyAmi vividhAshrayAH || 8||

so.atha viprarShabhaH kAryaM kRRitvA sarvaM yathAkramam |
devAnvAgbhiH pitRRinadbhistarpayitvAjagAma ha || 9||

yatra brahmarShayaH siddhAsta AsInA yatavratAH |
yaj~nAyatanamAshritya sUtaputrapuraHsarAH || 10||

RRitvikShvatha sadasyeShu sa vai gRRihapatistataH |
upaviShTeShUpaviShTaH shaunako.athAbravIdidam || 11||

\hrule

\medskip
                  5
\medskip

shaunaka uvAcha||

purANamakhilaM tAta pitA te.adhItavAnpurA |
kachchittvamapi tatsarvamadhIShe lomaharShaNe || 1||

purANe hi kathA divyA Adiva.nshAshcha dhImatAm |
kathyante tAH purAsmAbhiH shrutAH pUrvaM pitustava || 2||

tatra va.nshamahaM pUrvaM shrotumichChAmi bhArgavam |
kathayasva kathAmetAM kalyAH sma shravaNe tava || 3||

sUta uvAcha||

yadadhItaM purA samyagdvijashreShTha mahAtmabhiH |
vaishampAyanaviprAdyaistaishchApi kathitaM purA || 4||

yadadhItaM cha pitrA me samyakchaiva tato mayA |
tattAvachChRRiNu yo devaiH sendraiH sAgnimarudgaNaiH || 5||

pUjitaH pravaro va.nsho bhRRigUNAM bhRRigunandana || 5||

imaM va.nshamahaM brahmanbhArgavaM te mahAmune |
nigadAmi kathAyuktaM purANAshrayasa.nyutam || 6||

bhRRigoH sudayitaH putrashchyavano nAma bhArgavaH |
chyavanasyApi dAyAdaH pramatirnAma dhArmikaH || 7||

pramaterapyabhUtputro ghRRitAchyAM rururityuta || 7||

rurorapi suto jaj~ne shunako vedapAragaH |
pramadvarAyAM dharmAtmA tava pUrvapitAmahAt || 8||

tapasvI cha yashasvI cha shrutavAnbrahmavittamaH |
dharmiShThaH satyavAdI cha niyato niyatendriyaH || 9||

shaunaka uvAcha||

sUtaputra yathA tasya bhArgavasya mahAtmanaH |
chyavanatvaM parikhyAtaM tanmamAchakShva pRRichChataH || 10||

sUta uvAcha||

bhRRigoH sudayitA bhAryA pulometyabhivishrutA |
tasyAM garbhaH samabhavadbhRRigorvIryasamudbhavaH || 11||

tasmingarbhe sambhRRite.atha pulomAyAM bhRRigUdvaha |
samaye samashIlinyAM dharmapatnyAM yashasvinaH || 12||

abhiShekAya niShkrAnte bhRRigau dharmabhRRitAM vare |
AshramaM tasya rakSho.atha pulomAbhyAjagAma ha || 13||

taM pravishyAshramaM dRRiShTvA bhRRigorbhAryAmaninditAm |
hRRichChayena samAviShTo vichetAH samapadyata || 14||

abhyAgataM tu tadrakShaH pulomA chArudarshanA |
nyamantrayata vanyena phalamUlAdinA tadA || 15||

tAM tu rakShastato brahmanhRRichChayenAbhipIDitam |
dRRiShTvA hRRiShTamabhUttatra jihIrShustAmaninditAm || 16||

athAgnisharaNe.apashyajjvalitaM jAtavedasam |
tamapRRichChattato rakShaH pAvakaM jvalitaM tadA || 17||

sha.nsa me kasya bhAryeyamagne pRRiShTa RRitena vai |
satyastvamasi satyaM me vada pAvaka pRRichChate || 18||

mayA hIyaM pUrvavRRitA bhAryArthe varavarNinI |
pashchAttvimAM pitA prAdAdbhRRigave.anRRitakAriNe || 19||

seyaM yadi varArohA bhRRigorbhAryA rahogatA |
tathA satyaM samAkhyAhi jihIrShAmyAshramAdimAm || 20||

manyurhi hRRidayaM me.adya pradahanniva tiShThati |
matpurvabhAryAM yadimAM bhRRiguH prApa sumadhyamAm || 21||

tadrakSha evamAmantrya jvalitaM jAtavedasam |
sha~NkamAno bhRRigorbhAryAM punaH punarapRRichChata || 22||

tvamagne sarvabhUtAnAmantashcharasi nityadA |
sAkShivatpuNyapApeShu satyaM brUhi kave vachaH || 23||

matpUrvabhAryApahRRitA bhRRiguNAnRRitakAriNA |
seyaM yadi tathA me tvaM satyamAkhyAtumarhasi || 24||

shrutvA tvatto bhRRigorbhAryAM hariShyAmyahamAshramAt |
jAtavedaH pashyataste vada satyAM giraM mama || 25||

tasya tadvachanaM shrutvA saptArchirduHkhito bhRRisham |
bhIto.anRRitAchcha shApAchcha bhRRigorityabravIchChanaiH || 26||

\hrule

\medskip
                  6
\medskip

sUta uvAcha||

agneratha vachaH shrutvA tadrakShaH prajahAra tAm |
brahmanvarAharUpeNa manomArutaraMhasA || 1||

tataH sa garbho nivasankukShau bhRRigukulodvaha |
roShAnmAtushchyutaH kukSheshchyavanastena so.abhavat || 2||

taM dRRiShTvA mAturudarAchchyutamAdityavarchasam |
tadrakSho bhasmasAdbhUtaM papAta parimuchya tAm || 3||

sA tamAdAya sushroNI sasAra bhRRigunandanam |
chyavanaM bhArgavaM brahmanpulomA duHkhamUrchChitA || 4||

tAM dadarsha svayaM brahmA sarvalokapitAmahaH |
rudatIM bAShpapUrNAkShIM bhRRigorbhAryAmaninditAm || 5||

sAntvayAmAsa bhagavAnvadhUM brahmA pitAmahaH || 5||

ashrubindUdbhavA tasyAH prAvartata mahAnadI |
anuvartatI sRRitiM tasyA bhRRigoH patnyA yashasvinaH || 6||

tasyA mArgaM sRRitavatIM dRRiShTvA tu saritaM tadA |
nAma tasyAstadA nadyAshchakre lokapitAmahaH || 7||

vadhUsareti bhagavA.nshchyavanasyAshramaM prati || 7||

sa evaM chyavano jaj~ne bhRRigoH putraH pratApavAn |
taM dadarsha pitA tatra chyavanaM tAM cha bhAminIm || 8||

sa pulomAM tato bhAryAM paprachCha kupito bhRRiguH |
kenAsi rakShase tasmai kathiteha jihIrShave || 9||

na hi tvAM veda tadrakSho madbhAryAM chAruhAsinIm || 9||

tattvamAkhyAhi taM hyadya shaptumichChAmyahaM ruShA |
bibheti ko na shApAnme kasya chAyaM vyatikramaH || 10||

pulomovAcha||

agninA bhagava.nstasmai rakShase.ahaM niveditA |
tato mAmanayadrakShaH kroshantIM kurarImiva || 11||

sAhaM tava sutasyAsya tejasA parimokShitA |
bhasmIbhUtaM cha tadrakSho mAmutsRRijya papAta vai || 12||

sUta uvAcha||

iti shrutvA pulomAyA bhRRiguH paramamanyumAn |
shashApAgnimabhikruddhaH sarvabhakSho bhaviShyasi || 13||

\hrule

\medskip
                  7
\medskip

sUta uvAcha||

shaptastu bhRRiguNA vahniH kruddho vAkyamathAbravIt |
kimidaM sAhasaM brahmankRRitavAnasi sAmpratam || 1||

dharme prayatamAnasya satyaM cha vadataH samam |
pRRiShTo yadabruvaM satyaM vyabhichAro.atra ko mama || 2||

pRRiShTo hi sAkShI yaH sAkShyaM jAnamAno.anyathA vadet |
sa pUrvAnAtmanaH sapta kule hanyAttathA parAn || 3||

yashcha kAryArthatattvaj~no jAnamAno na bhAShate |
so.api tenaiva pApena lipyate nAtra sa.nshayaH || 4||

shakto.ahamapi shaptuM tvAM mAnyAstu brAhmaNA mama |
jAnato.api cha te vyaktaM kathayiShye nibodha tat || 5||

yogena bahudhAtmAnaM kRRitvA tiShThAmi mUrtiShu |
agnihotreShu satreShu kriyAsvatha makheShu cha || 6||

vedoktena vidhAnena mayi yaddhUyate haviH |
devatAH pitarashchaiva tena tRRiptA bhavanti vai || 7||

Apo devagaNAH sarve ApaH pitRRigaNAstathA |
darshashcha paurNamAsashcha devAnAM pitRRibhiH saha || 8||

devatAH pitarastasmAtpitarashchApi devatAH |
ekIbhUtAshcha pUjyante pRRithaktvena cha parvasu || 9||

devatAH pitarashchaiva juhvate mayi yatsadA |
tridashAnAM pitRRiNAM cha mukhamevamahaM smRRitaH || 10||

amAvAsyAM cha pitaraH paurNamAsyAM cha devatAH |
manmukhenaiva hUyante bhu~njate cha hutaM haviH || 11||

sarvabhakShaH kathaM teShAM bhaviShyAmi mukhaM tvaham || 11||

chintayitvA tato vahnishchakre saMhAramAtmanaH |
dvijAnAmagnihotreShu yaj~nasatrakriyAsu cha || 12||

niro~NkAravaShaTkArAH svadhAsvAhAvivarjitAH |
vinAgninA prajAH sarvAstata AsansuduHkhitAH || 13||

atharShayaH samudvignA devAngatvAbruvanvachaH |
agninAshAtkriyAbhra.nshAdbhrAntA lokAstrayo.anaghAH || 14||

vidhadhvamatra yatkAryaM na syAtkAlAtyayo yathA || 14||

atharShayashcha devAshcha brahmANamupagamya tu |
agnerAvedaya~nshApaM kriyAsaMhArameva cha || 15||

bhRRiguNA vai mahAbhAga shapto.agniH kAraNAntare |
kathaM devamukho bhUtvA yaj~nabhAgAgrabhuktathA || 16||

hutabhuksarvalokeShu sarvabhakShatvameShyati || 16||

shrutvA tu tadvachasteShAmagnimAhUya lokakRRit |
uvAcha vachanaM shlakShNaM bhUtabhAvanamavyayam || 17||

lokAnAmiha sarveShAM tvaM kartA chAnta eva cha |
tvaM dhArayasi lokA.nstrInkriyANAM cha pravartakaH || 18||

sa tathA kuru lokesha nochChidyerankriyA yathA || 18||

kasmAdevaM vimUDhastvamIshvaraH sanhutAshanaH |
tvaM pavitraM yadA loke sarvabhUtagatashcha ha || 19||

na tvaM sarvasharIreNa sarvabhakShatvameShyasi |
upAdAne.archiSho yAste sarvaM dhakShyanti tAH shikhin || 20||

yathA sUryA.nshubhiH spRRiShTaM sarvaM shuchi vibhAvyate |
tathA tvadarchirnirdagdhaM sarvaM shuchi bhaviShyati || 21||

tadagne tvaM mahattejaH svaprabhAvAdvinirgatam |
svatejasaiva taM shApaM kuru satyamRRiShervibho || 22||

devAnAM chAtmano bhAgaM gRRihANa tvaM mukhe hutam || 22||

evamastviti taM vahniH pratyuvAcha pitAmaham |
jagAma shAsanaM kartuM devasya parameShThinaH || 23||

devarShayashcha muditAstato jagmuryathAgatam |
RRiShayashcha yathApUrvaM kriyAH sarvAH prachakrire || 24||

divi devA mumudire bhUtasa~NghAshcha laukikAH |
agnishcha paramAM prItimavApa hatakalmaShaH || 25||

evameSha purAvRRitta itihAso.agnishApajaH |
pulomasya vinAshashcha chyavanasya cha sambhavaH || 26||

\hrule

\medskip
                  8
\medskip

sUta uvAcha||

sa chApi chyavano brahmanbhArgavo.ajanayatsutam |
sukanyAyAM mahAtmAnaM pramatiM dIptatejasam || 1||

pramatistu ruruM nAma ghRRitAchyAM samajIjanat |
ruruH pramadvarAyAM tu shunakaM samajIjanat || 2||

tasya brahmanruroH sarvaM charitaM bhUritejasaH |
vistareNa pravakShyAmi tachChRRiNu tvamasheShataH || 3||

RRiShirAsInmahAnpUrvaM tapovidyAsamanvitaH |
sthUlakesha iti khyAtaH sarvabhUtahite rataH || 4||

etasminneva kAle tu menakAyAM prajaj~nivAn |
gandharvarAjo viprarShe vishvAvasuriti shrutaH || 5||

athApsarA menakA sA taM garbhaM bhRRigunandana |
utsasarja yathAkAlaM sthUlakeshAshramaM prati || 6||

utsRRijya chaiva taM garbhaM nadyAstIre jagAma ha |
kanyAmamaragarbhAbhAM jvalantImiva cha shriyA || 7||

tAM dadarsha samutsRRiShTAM nadItIre mahAnRRiShiH |
sthUlakeshaH sa tejasvI vijane bandhuvarjitAm || 8||

sa tAM dRRiShTvA tadA kanyAM sthUlakesho dvijottamaH |
jagrAhAtha munishreShThaH kRRipAviShTaH pupoSha cha || 9||

vavRRidhe sA varArohA tasyAshramapade shubhA || 9||

pramadAbhyo varA sA tu sarvarUpaguNAnvitA |
tataH pramadvaretyasyA nAma chakre mahAnRRiShiH || 10||

tAmAshramapade tasya rururdRRiShTvA pramadvarAm |
babhUva kila dharmAtmA madanAnugatAtmavAn || 11||

pitaraM sakhibhiH so.atha vAchayAmAsa bhArgavaH |
pramatishchAbhyayAchChrutvA sthUlakeshaM yashasvinam || 12||

tataH prAdAtpitA kanyAM rurave tAM pramadvarAm |
vivAhaM sthApayitvAgre nakShatre bhagadaivate || 13||

tataH katipayAhasya vivAhe samupasthite |
sakhIbhiH krIDatI sArdhaM sA kanyA varavarNinI || 14||

nApashyata prasuptaM vai bhujagaM tiryagAyatam |
padA chainaM samAkrAmanmumUrShuH kAlachoditA || 15||

sa tasyAH sampramattAyAshchoditaH kAladharmaNA |
viShopaliptAndashanAnbhRRishama~Nge nyapAtayat || 16||

sA daShTA sahasA bhUmau patitA gatachetanA |
vyasuraprekShaNIyApi prekShaNIyatamAkRRitiH || 17||

prasuptevAbhavachchApi bhuvi sarpaviShArditA |
bhUyo manoharatarA babhUva tanumadhyamA || 18||

dadarsha tAM pitA chaiva te chaivAnye tapasvinaH |
vicheShTamAnAM patitAM bhUtale padmavarchasam || 19||

tataH sarve dvijavarAH samAjagmuH kRRipAnvitAH |
svastyAtreyo mahAjAnuH kushikaH sha~NkhamekhalaH || 20||

bhAradvAjaH kauNakutsa ArShTiSheNo.atha gautamaH |
pramatiH saha putreNa tathAnye vanavAsinaH || 21||

tAM te kanyAM vyasuM dRRiShTvA bhujagasya viShArditAm |
ruruduH kRRipayAviShTA rurustvArto bahiryayau || 22||

\hrule

\medskip
                  9
\medskip

sUta uvAcha||

teShu tatropaviShTeShu brAhmaNeShu samantataH |
rurushchukrosha gahanaM vanaM gatvA suduHkhitaH || 1||

shokenAbhihataH so.atha vilapankaruNaM bahu |
abravIdvachanaM shochanpriyAM chintya pramadvarAm || 2||

shete sA bhuvi tanva~NgI mama shokavivardhinI |
bAndhavAnAM cha sarveShAM kiM nu duHkhamataH param || 3||

yadi dattaM tapastaptaM guravo vA mayA yadi |
samyagArAdhitAstena sa~njIvatu mama priyA || 4||

yathA janmaprabhRRiti vai yatAtmAhaM dhRRitavrataH |
pramadvarA tathAdyaiva samuttiShThatu bhAminI || 5||

devadUta uvAcha||

abhidhatse ha yadvAchA ruro duHkhena tanmRRiShA |
na tu martyasya dharmAtmannAyurasti gatAyuShaH || 6||

gatAyureShA kRRipaNA gandharvApsarasoH sutA |
tasmAchChoke manastAta mA kRRithAstvaM katha~nchana || 7||

upAyashchAtra vihitaH pUrvaM devairmahAtmabhiH |
taM yadIchChasi kartuM tvaM prApsyasImAM pramadvarAm || 8||

rururuvAcha||

ka upAyaH kRRito devairbrUhi tattvena khechara |
kariShye taM tathA shrutvA trAtumarhati mAM bhavAn || 9||

devadUta uvAcha||

AyuSho.ardhaM prayachChasva kanyAyai bhRRigunandana |
evamutthAsyati ruro tava bhAryA pramadvarA || 10||

rururuvAcha||

AyuSho.ardhaM prayachChAmi kanyAyai khecharottama |
shRRi~NgArarUpAbharaNA uttiShThatu mama priyA || 11||

sUta uvAcha||

tato gandharvarAjashcha devadUtashcha sattamau |
dharmarAjamupetyedaM vachanaM pratyabhAShatAm || 12||

dharmarAjAyuSho.ardhena rurorbhAryA pramadvarA |
samuttiShThatu kalyANI mRRitaiva yadi manyase || 13||

dharmarAja uvAcha||

pramadvarA rurorbhAryA devadUta yadIchChasi |
uttiShThatvAyuSho.ardhena ruroreva samanvitA || 14||

sUta uvAcha||

evamukte tataH kanyA sodatiShThatpramadvarA |
rurostasyAyuSho.ardhena supteva varavarNinI || 15||

etaddRRiShTaM bhaviShye hi ruroruttamatejasaH |
AyuSho.atipravRRiddhasya bhAryArthe.ardhaM hrasatviti || 16||

tata iShTe.ahani tayoH pitarau chakraturmudA |
vivAhaM tau cha remAte parasparahitaiShiNau || 17||

sa labdhvA durlabhAM bhAryAM padmaki~njalkasaprabhAm |
vrataM chakre vinAshAya jihmagAnAM dhRRitavrataH || 18||

sa dRRiShTvA jihmagAnsarvA.nstIvrakopasamanvitaH |
abhihanti yathAsannaM gRRihya praharaNaM sadA || 19||

sa kadAchidvanaM vipro rururabhyAgamanmahat |
shayAnaM tatra chApashyaDDuNDubhaM vayasAnvitam || 20||

tata udyamya daNDaM sa kAladaNDopamaM tadA |
abhyaghnadruShito viprastamuvAchAtha DuNDubhaH || 21||

nAparAdhyAmi te ki~nchidahamadya tapodhana |
sa.nrambhAttatkimarthaM mAmabhiha.nsi ruShAnvitaH || 22||

\hrule

\medskip
                  10
\medskip

rururuvAcha||

mama prANasamA bhAryA daShTAsIdbhujagena ha |
tatra me samayo ghora Atmanoraga vai kRRitaH || 1||

hanyAM sadaiva bhujagaM yaM yaM pashyeyamityuta |
tato.ahaM tvAM jighA.nsAmi jIvitena vimokShyase || 2||

DuNDubha uvAcha||

anye te bhujagA vipra ye dashantIha mAnavAn |
DuNDubhAnahigandhena na tvaM hi.nsitumarhasi || 3||

ekAnarthAnpRRithagarthAnekaduHkhAnpRRithaksukhAn |
DuNDubhAndharmavidbhUtvA na tvaM hi.nsitumarhasi || 4||

sUta uvAcha||

iti shrutvA vachastasya bhujagasya rurustadA |
nAvadhIdbhayasa.nvigna RRiShiM matvAtha DuNDubham || 5||

uvAcha chainaM bhagavAnruruH sa.nshamayanniva |
kAmayA bhujaga brUhi ko.asImAM vikriyAM gataH || 6||

DuNDubha uvAcha||

ahaM purA ruro nAmnA RRiShirAsaM sahasrapAt |
so.ahaM shApena viprasya bhujagatvamupAgataH || 7||

rururuvAcha||

kimarthaM shaptavAnkruddho dvijastvAM bhujagottama |
kiyantaM chaiva kAlaM te vapuretadbhaviShyati || 8||

\hrule

\medskip
                  11
\medskip

DuNDubha uvAcha||

sakhA babhUva me pUrvaM khagamo nAma vai dvijaH |
bhRRishaM sa.nshitavAktAta tapobalasamanvitaH || 1||

sa mayA krIDatA bAlye kRRitvA tArNamathoragam |
agnihotre prasaktaH sanbhIShitaH pramumoha vai || 2||

labdhvA cha sa punaH sa~nj~nAM mAmuvAcha tapodhanaH |
nirdahanniva kopena satyavAksa.nshitavrataH || 3||

yathAvIryastvayA sarpaH kRRito.ayaM madbibhIShayA |
tathAvIryo bhuja~NgastvaM mama kopAdbhaviShyasi || 4||

tasyAhaM tapaso vIryaM jAnamAnastapodhana |
bhRRishamudvignahRRidayastamavochaM vanaukasam || 5||

prayataH sambhramAchchaiva prA~njaliH praNataH sthitaH |
sakheti hasatedaM te narmArthaM vai kRRitaM mayA || 6||

kShantumarhasi me brahma~nshApo.ayaM vinivartyatAm |
so.atha mAmabravIddRRiShTvA bhRRishamudvignachetasam || 7||

muhuruShNaM viniHshvasya susambhrAntastapodhanaH |
nAnRRitaM vai mayA proktaM bhavitedaM katha~nchana || 8||

yattu vakShyAmi te vAkyaM shRRiNu tanme dhRRitavrata |
shrutvA cha hRRidi te vAkyamidamastu tapodhana || 9||

utpatsyati rururnAma pramaterAtmajaH shuchiH |
taM dRRiShTvA shApamokShaste bhavitA nachirAdiva || 10||

sa tvaM rururiti khyAtaH pramaterAtmajaH shuchiH |
svarUpaM pratilabhyAhamadya vakShyAmi te hitam || 11||

ahi.nsA paramo dharmaH sarvaprANabhRRitAM smRRitaH |
tasmAtprANabhRRitaH sarvAnna hi.nsyAdbrAhmaNaH kvachit || 12||

brAhmaNaH saumya eveha jAyateti parA shrutiH |
vedavedA~NgavittAta sarvabhUtAbhayapradaH || 13||

ahi.nsA satyavachanaM kShamA cheti vinishchitam |
brAhmaNasya paro dharmo vedAnAM dharaNAdapi || 14||

kShatriyasya tu yo dharmaH sa neheShyati vai tava |
daNDadhAraNamugratvaM prajAnAM paripAlanam || 15||

tadidaM kShatriyasyAsItkarma vai shRRiNu me ruro |
janamejayasya dharmAtmansarpANAM hi.nsanaM purA || 16||

paritrANaM cha bhItAnAM sarpANAM brAhmaNAdapi |
tapovIryabalopetAdvedavedA~NgapAragAt || 17||

AstIkAddvijamukhyAdvai sarpasatre dvijottama || 17||

\hrule

\medskip
                  12
\medskip

rururuvAcha||

kathaM hi.nsitavAnsarpAnkShatriyo janamejayaH |
sarpA vA hi.nsitAstAta kimarthaM dvijasattama || 1||

kimarthaM mokShitAshchaiva pannagAstena sha.nsa me |
AstIkena tadAchakShva shrotumichChAmyasheShataH || 2||

RRiShiruvAcha||

shroShyasi tvaM ruro sarvamAstIkacharitaM mahat |
brAhmaNAnAM kathayatAmityuktvAntaradhIyata || 3||

sUta uvAcha||

rurushchApi vanaM sarvaM paryadhAvatsamantataH |
tamRRiShiM draShTumanvichChansa.nshrAnto nyapatadbhuvi || 4||

labdhasa~nj~no rurushchAyAttachchAchakhyau pitustadA |
pitA chAsya tadAkhyAnaM pRRiShTaH sarvaM nyavedayat || 5||

\hrule

\medskip
              AstIkaparva
                  13
\medskip

shaunaka uvAcha||

kimarthaM rAjashArdUlaH sa rAjA janamejayaH |
sarpasatreNa sarpANAM gato.antaM tadvadasva me || 1||

AstIkashcha dvijashreShThaH kimarthaM japatAM varaH |
mokShayAmAsa bhujagAndIptAttasmAddhutAshanAt || 2||

kasya putraH sa rAjAsItsarpasatraM ya Aharat |
sa cha dvijAtipravaraH kasya putro vadasva me || 3||

sUta uvAcha||

mahadAkhyAnamAstIkaM yatraitatprochyate dvija |
sarvametadasheSheNa shRRiNu me vadatAM vara || 4||

shaunaka uvAcha||

shrotumichChAmyasheSheNa kathAmetAM manoramAm |
AstIkasya purANasya brAhmaNasya yashasvinaH || 5||

sUta uvAcha||

itihAsamimaM vRRiddhAH purANaM parichakShate |
kRRiShNadvaipAyanaproktaM naimiShAraNyavAsinaH || 6||

pUrvaM prachoditaH sUtaH pitA me lomaharShaNaH |
shiShyo vyAsasya medhAvI brAhmaNairidamuktavAn || 7||

tasmAdahamupashrutya pravakShyAmi yathAtatham |
idamAstIkamAkhyAnaM tubhyaM shaunaka pRRichChate || 8||

AstIkasya pitA hyAsItprajApatisamaH prabhuH |
brahmachArI yatAhArastapasyugre rataH sadA || 9||

jaratkAruriti khyAta UrdhvaretA mahAnRRiShiH |
yAyAvarANAM dharmaj~naH pravaraH sa.nshitavrataH || 10||

aTamAnaH kadAchitsa svAndadarsha pitAmahAn |
lambamAnAnmahAgarte pAdairUrdhvairadhomukhAn || 11||

tAnabravItsa dRRiShTvaiva jaratkAruH pitAmahAn |
ke bhavanto.avalambante garte.asminvA adhomukhAH || 12||

vIraNastambake lagnAH sarvataH paribhakShite |
mUShakena nigUDhena garte.asminnityavAsinA || 13||

pitara UchuH||

yAyAvarA nAma vayamRRiShayaH sa.nshitavratAH |
santAnaprakShayAdbrahmannadho gachChAma medinIm || 14||

asmAkaM santatistveko jaratkAruriti shrutaH |
mandabhAgyo.alpabhAgyAnAM tapa eva samAsthitaH || 15||

na sa putrA~njanayituM dArAnmUDhashchikIrShati |
tena lambAmahe garte santAnaprakShayAdiha || 16||

anAthAstena nAthena yathA duShkRRitinastathA |
kastvaM bandhurivAsmAkamanushochasi sattama || 17||

j~nAtumichChAmahe brahmanko bhavAniha dhiShThitaH |
kimarthaM chaiva naH shochyAnanukampitumarhasi || 18||

jaratkAruruvAcha||

mama pUrve bhavanto vai pitaraH sapitAmahAH |
brUta kiM karavANyadya jaratkArurahaM svayam || 19||

pitara UchuH||

yatasva yatnavA.nstAta santAnAya kulasya naH |
Atmano.arthe.asmadarthe cha dharma ityeva chAbhibho || 20||

na hi dharmaphalaistAta na tapobhiH susa~nchitaiH |
tAM gatiM prApnuvantIha putriNo yAM vrajanti ha || 21||

taddAragrahaNe yatnaM santatyAM cha manaH kuru |
putrakAsmanniyogAttvametannaH paramaM hitam || 22||

jaratkAruruvAcha||

na dArAnvai kariShyAmi sadA me bhAvitaM manaH |
bhavatAM tu hitArthAya kariShye dArasa~Ngraham || 23||

samayena cha kartAhamanena vidhipUrvakam |
tathA yadyupalapsyAmi kariShye nAnyathA tvaham || 24||

sanAmnI yA bhavitrI me ditsitA chaiva bandhubhiH |
bhaikShavattAmahaM kanyAmupaya.nsye vidhAnataH || 25||

daridrAya hi me bhAryAM ko dAsyati visheShataH |
pratigrahIShye bhikShAM tu yadi kashchitpradAsyati || 26||

evaM dArakriyAhetoH prayatiShye pitAmahAH |
anena vidhinA shashvanna kariShye.ahamanyathA || 27||

tatra chotpatsyate janturbhavatAM tAraNAya vai |
shAshvataM sthAnamAsAdya modantAM pitaro mama || 28||

sUta uvAcha||

tato niveshAya tadA sa vipraH sa.nshitavrataH |
mahIM chachAra dArArthI na cha dArAnavindata || 29||

sa kadAchidvanaM gatvA vipraH pitRRivachaH smaran |
chukrosha kanyAbhikShArthI tisro vAchaH shanairiva || 30||

taM vAsukiH pratyagRRihNAdudyamya bhaginIM tadA |
na sa tAM pratijagrAha na sanAmnIti chintayan || 31||

sanAmnImudyatAM bhAryAM gRRihNIyAmiti tasya hi |
mano niviShTamabhavajjaratkArormahAtmanaH || 32||

tamuvAcha mahAprAj~no jaratkArurmahAtapAH |
kiMnAmnI bhaginIyaM te brUhi satyaM bhuja~Ngama || 33||

vAsukiruvAcha||

jaratkAro jaratkAruH svaseyamanujA mama |
tvadarthaM rakShitA pUrvaM pratIchChemAM dvijottama || 34||

sUta uvAcha||

mAtrA hi bhujagAH shaptAH pUrvaM brahmavidAM vara |
janamejayasya vo yaj~ne dhakShyatyanilasArathiH || 35||

tasya shApasya shAntyarthaM pradadau pannagottamaH |
svasAramRRiShaye tasmai suvratAya tapasvine || 36||

sa cha tAM pratijagrAha vidhidRRiShTena karmaNA |
AstIko nAma putrashcha tasyAM jaj~ne mahAtmanaH || 37||

tapasvI cha mahAtmA cha vedavedA~NgapAragaH |
samaH sarvasya lokasya pitRRimAtRRibhayApahaH || 38||

atha kAlasya mahataH pANDaveyo narAdhipaH |
AjahAra mahAyaj~naM sarpasatramiti shrutiH || 39||

tasminpravRRitte satre tu sarpANAmantakAya vai |
mochayAmAsa taM shApamAstIkaH sumahAyashAH || 40||

nAgA.nshcha mAtulA.nshchaiva tathA chAnyAnsa bAndhavAn |
pitRRi.nshcha tArayAmAsa santatyA tapasA tathA || 41||

vrataishcha vividhairbrahmansvAdhyAyaishchAnRRiNo.abhavat || 41||

devA.nshcha tarpayAmAsa yaj~nairvividhadakShiNaiH |
RRiShI.nshcha brahmacharyeNa santatyA cha pitAmahAn || 42||

apahRRitya guruM bhAraM pitRRiNAM sa.nshitavrataH |
jaratkArurgataH svargaM sahitaH svaiH pitAmahaiH || 43||

AstIkaM cha sutaM prApya dharmaM chAnuttamaM muniH |
jaratkAruH sumahatA kAlena svargamIyivAn || 44||

etadAkhyAnamAstIkaM yathAvatkIrtitaM mayA |
prabrUhi bhRRigushArdUla kiM bhUyaH kathyatAmiti || 45||

\hrule

\medskip
                  14
\medskip

shaunaka uvAcha||

saute kathaya tAmetAM vistareNa kathAM punaH |
AstIkasya kaveH sAdhoH shushrUShA paramA hi naH || 1||

madhuraM kathyate saumya shlakShNAkSharapadaM tvayA |
prIyAmahe bhRRishaM tAta pitevedaM prabhAShase || 2||

asmachChushrUShaNe nityaM pitA hi niratastava |
AchaShTaitadyathAkhyAnaM pitA te tvaM tathA vada || 3||

sUta uvAcha||

AyuShyamidamAkhyAnamAstIkaM kathayAmi te |
yathA shrutaM kathayataH sakAshAdvai piturmayA || 4||

purA devayuge brahmanprajApatisute shubhe |
AstAM bhaginyau rUpeNa samupete.adbhute.anaghe || 5||

te bhArye kashyapasyAstAM kadrUshcha vinatA cha ha |
prAdAttAbhyAM varaM prItaH prajApatisamaH patiH || 6||

kashyapo dharmapatnIbhyAM mudA paramayA yutaH || 6||

varAtisargaM shrutvaiva kashyapAduttamaM cha te |
harShAdapratimAM prItiM prApatuH sma varastriyau || 7||

vavre kadrUH sutAnnAgAnsahasraM tulyatejasaH |
dvau putrau vinatA vavre kadrUputrAdhikau bale || 8||

ojasA tejasA chaiva vikrameNAdhikau sutau || 8||

tasyai bhartA varaM prAdAdadhyardhaM putramIpsitam |
evamastviti taM chAha kashyapaM vinatA tadA || 9||

kRRitakRRityA tu vinatA labdhvA vIryAdhikau sutau |
kadrUshcha labdhvA putrANAM sahasraM tulyatejasAm || 10||

dhAryau prayatnato garbhAvityuktvA sa mahAtapAH |
te bhArye varasaMhRRiShTe kashyapo vanamAvishat || 11||

kAlena mahatA kadrUraNDAnAM dashatIrdasha |
janayAmAsa viprendra dve aNDe vinatA tadA || 12||

tayoraNDAni nidadhuH prahRRiShTAH parichArikAH |
sopasvedeShu bhANDeShu pa~ncha varShashatAni cha || 13||

tataH pa~nchashate kAle kadrUputrA viniHsRRitAH |
aNDAbhyAM vinatAyAstu mithunaM na vyadRRishyata || 14||

tataH putrArthiNI devI vrIDitA sA tapasvinI |
aNDaM bibheda vinatA tatra putramadRRikShata || 15||

pUrvArdhakAyasampannamitareNAprakAshatA |
sa putro roShasampannaH shashApainAmiti shrutiH || 16||

yo.ahamevaM kRRito mAtastvayA lobhaparItayA |
sharIreNAsamagro.adya tasmAddAsI bhaviShyasi || 17||

pa~ncha varShashatAnyasyA yayA vispardhase saha |
eSha cha tvAM suto mAtardAsyatvAnmokShayiShyati || 18||

yadyenamapi mAtastvaM mAmivANDavibhedanAt |
na kariShyasyadehaM vA vya~NgaM vApi tapasvinam || 19||

pratipAlayitavyaste janmakAlo.asya dhIrayA |
vishiShTabalamIpsantyA pa~nchavarShashatAtparaH || 20||

evaM shaptvA tataH putro vinatAmantarikShagaH |
aruNo dRRishyate brahmanprabhAtasamaye sadA || 21||

garuDo.api yathAkAlaM jaj~ne pannagasUdanaH |
sa jAtamAtro vinatAM parityajya khamAvishat || 22||

AdAsyannAtmano bhojyamannaM vihitamasya yat |
vidhAtrA bhRRigushArdUla kShudhitasya bubhukShataH || 23||

\hrule

\medskip
                  15
\medskip

sUta uvAcha||

etasminneva kAle tu bhaginyau te tapodhana |
apashyatAM samAyAntamuchchaiHshravasamantikAt || 1||

yaM taM devagaNAH sarve hRRiShTarUpA apUjayan |
mathyamAne.amRRite jAtamashvaratnamanuttamam || 2||

mahaughabalamashvAnAmuttamaM javatAM varam |
shrImantamajaraM divyaM sarvalakShaNalakShitam || 3||

shaunaka uvAcha||

kathaM tadamRRitaM devairmathitaM kva cha sha.nsa me |
yatra jaj~ne mahAvIryaH so.ashvarAjo mahAdyutiH || 4||

sUta uvAcha||

jvalantamachalaM meruM tejorAshimanuttamam |
AkShipantaM prabhAM bhAnoH svashRRi~NgaiH kA~nchanojjvalaiH || 5||

kA~nchanAbharaNaM chitraM devagandharvasevitam |
aprameyamanAdhRRiShyamadharmabahulairjanaiH || 6||

vyAlairAcharitaM ghorairdivyauShadhividIpitam |
nAkamAvRRitya tiShThantamuchChrayeNa mahAgirim || 7||

agamyaM manasApyanyairnadIvRRikShasamanvitam |
nAnApatagasa~Nghaishcha nAditaM sumanoharaiH || 8||

tasya pRRiShThamupAruhya bahuratnAchitaM shubham |
anantakalpamudviddhaM surAH sarve mahaujasaH || 9||

te mantrayitumArabdhAstatrAsInA divaukasaH |
amRRitArthe samAgamya taponiyamasa.nsthitAH || 10||

tatra nArAyaNo devo brahmANamidamabravIt |
chintayatsu sureShvevaM mantrayatsu cha sarvashaH || 11||

devairasurasa~Nghaishcha mathyatAM kalashodadhiH |
bhaviShyatyamRRitaM tatra mathyamAne mahodadhau || 12||

sarvauShadhIH samAvApya sarvaratnAni chaiva hi |
manthadhvamudadhiM devA vetsyadhvamamRRitaM tataH || 13||

\hrule

\medskip
                  16
\medskip

sUta uvAcha||

tato.abhrashikharAkArairgirishRRi~Ngairala~NkRRitam |
mandaraM parvatavaraM latAjAlasamAvRRitam || 1||

nAnAvihagasa~NghuShTaM nAnAdaMShTrisamAkulam |
kiMnarairapsarobhishcha devairapi cha sevitam || 2||

ekAdasha sahasrANi yojanAnAM samuchChritam |
adho bhUmeH sahasreShu tAvatsveva pratiShThitam || 3||

tamuddhartuM na shaktA vai sarve devagaNAstadA |
viShNumAsInamabhyetya brahmANaM chedamabruvan || 4||

bhavantAvatra kurutAM buddhiM naiHshreyasIM parAm |
mandaroddharaNe yatnaH kriyatAM cha hitAya naH || 5||

tatheti chAbravIdviShNurbrahmaNA saha bhArgava |
tato.anantaH samutthAya brahmaNA parichoditaH || 6||

nArAyaNena chApyuktastasminkarmaNi vIryavAn || 6||

atha parvatarAjAnaM tamananto mahAbalaH |
ujjahAra balAdbrahmansavanaM savanaukasam || 7||

tatastena surAH sArdhaM samudramupatasthire |
tamUchuramRRitArthAya nirmathiShyAmahe jalam || 8||

apAmpatirathovAcha mamApya.nsho bhavettataH |
soDhAsmi vipulaM mardaM mandarabhramaNAditi || 9||

Uchushcha kUrmarAjAnamakUpAraM surAsurAH |
gireradhiShThAnamasya bhavAnbhavitumarhati || 10||

kUrmeNa tu tathetyuktvA pRRiShThamasya samarpitam |
tasya shailasya chAgraM vai yantreNendro.abhyapIDayat || 11||

manthAnaM mandaraM kRRitvA tathA netraM cha vAsukim |
devA mathitumArabdhAH samudraM nidhimambhasAm || 12||

amRRitArthinastato brahmansahitA daityadAnavAH || 12||

ekamantamupAshliShTA nAgarAj~no mahAsurAH |
vibudhAH sahitAH sarve yataH puchChaM tataH sthitAH || 13||

ananto bhagavAndevo yato nArAyaNastataH |
shira udyamya nAgasya punaH punaravAkShipat || 14||

vAsukeratha nAgasya sahasAkShipyataH suraiH |
sadhUmAH sArchiSho vAtA niShpeturasakRRinmukhAt || 15||

te dhUmasa~NghAH sambhUtA meghasa~NghAH savidyutaH |
abhyavarShansuragaNA~nshramasantApakarshitAn || 16||

tasmAchcha girikUTAgrAtprachyutAH puShpavRRiShTayaH |
surAsuragaNAnmAlyaiH sarvataH samavAkiran || 17||

babhUvAtra mahAghoSho mahAmegharavopamaH |
udadhermathyamAnasya mandareNa surAsuraiH || 18||

tatra nAnAjalacharA viniShpiShTA mahAdriNA |
vilayaM samupAjagmuH shatasho lavaNAmbhasi || 19||

vAruNAni cha bhUtAni vividhAni mahIdharaH |
pAtAlatalavAsIni vilayaM samupAnayat || 20||

tasmi.nshcha bhrAmyamANe.adrau sa~NghRRiShyantaH parasparam |
nyapatanpatagopetAH parvatAgrAnmahAdrumAH || 21||

teShAM sa~NgharShajashchAgnirarchirbhiH prajvalanmuhuH |
vidyudbhiriva nIlAbhramAvRRiNonmandaraM girim || 22||

dadAha ku~njarA.nshchaiva siMhA.nshchaiva viniHsRRitAn |
vigatAsUni sarvANi sattvAni vividhAni cha || 23||

tamagnimamarashreShThaH pradahantaM tatastataH |
vAriNA meghajenendraH shamayAmAsa sarvataH || 24||

tato nAnAvidhAstatra susruvuH sAgarAmbhasi |
mahAdrumANAM niryAsA bahavashchauShadhIrasAH || 25||

teShAmamRRitavIryANAM rasAnAM payasaiva cha |
amaratvaM surA jagmuH kA~nchanasya cha niHsravAt || 26||

atha tasya samudrasya tajjAtamudakaM payaH |
rasottamairvimishraM cha tataH kShIrAdabhUdghRRitam || 27||

tato brahmANamAsInaM devA varadamabruvan |
shrAntAH sma subhRRishaM brahmannodbhavatyamRRitaM cha tat || 28||

RRite nArAyaNaM devaM daityA nAgottamAstathA |
chirArabdhamidaM chApi sAgarasyApi manthanam || 29||

tato nArAyaNaM devaM brahmA vachanamabravIt |
vidhatsvaiShAM balaM viShNo bhavAnatra parAyaNam || 30||

viShNuruvAcha||

balaM dadAmi sarveShAM karmaitadye samAsthitAH |
kShobhyatAM kalashaH sarvairmandaraH parivartyatAm || 31||

sUta uvAcha||

nArAyaNavachaH shrutvA balinaste mahodadheH |
tatpayaH sahitA bhUyashchakrire bhRRishamAkulam || 32||

tataH shatasahasrA.nshuH samAna iva sAgarAt |
prasannabhAH samutpannaH somaH shItA.nshurujjvalaH || 33||

shrIranantaramutpannA ghRRitAtpANDuravAsinI |
surA devI samutpannA turagaH pANDurastathA || 34||

kaustubhashcha maNirdivya utpanno.amRRitasambhavaH |
marIchivikachaH shrImAnnArAyaNa urogataH || 35||

shrIH surA chaiva somashcha turagashcha manojavaH |
yato devAstato jagmurAdityapathamAshritAH || 36||

dhanvantaristato devo vapuShmAnudatiShThata |
shvetaM kamaNDaluM bibhradamRRitaM yatra tiShThati || 37||

etadatyadbhutaM dRRiShTvA dAnavAnAM samutthitaH |
amRRitArthe mahAnnAdo mamedamiti jalpatAm || 38||

tato nArAyaNo mAyAmAsthito mohinIM prabhuH |
strIrUpamadbhutaM kRRitvA dAnavAnabhisa.nshritaH || 39||

tatastadamRRitaM tasyai daduste mUDhachetasaH |
striyai dAnavadaiteyAH sarve tadgatamAnasAH || 40||

\hrule

\medskip
                  17
\medskip

sUta uvAcha||

athAvaraNamukhyAni nAnApraharaNAni cha |
pragRRihyAbhyadravandevAnsahitA daityadAnavAH || 1||

tatastadamRRitaM devo viShNurAdAya vIryavAn |
jahAra dAnavendrebhyo nareNa sahitaH prabhuH || 2||

tato devagaNAH sarve papustadamRRitaM tadA |
viShNoH sakAshAtsamprApya sambhrame tumule sati || 3||

tataH pibatsu tatkAlaM deveShvamRRitamIpsitam |
rAhurvibudharUpeNa dAnavaH prApibattadA || 4||

tasya kaNThamanuprApte dAnavasyAmRRite tadA |
AkhyAtaM chandrasUryAbhyAM surANAM hitakAmyayA || 5||

tato bhagavatA tasya shirashChinnamala~NkRRitam |
chakrAyudhena chakreNa pibato.amRRitamojasA || 6||

tachChailashRRi~NgapratimaM dAnavasya shiro mahat |
chakreNotkRRittamapatachchAlayadvasudhAtalam || 7||

tato vairavinirbandhaH kRRito rAhumukhena vai |
shAshvatashchandrasUryAbhyAM grasatyadyApi chaiva tau || 8||

vihAya bhagavA.nshchApi strIrUpamatulaM hariH |
nAnApraharaNairbhImairdAnavAnsamakampayat || 9||

tataH pravRRittaH sa~NgrAmaH samIpe lavaNAmbhasaH |
surANAmasurANAM cha sarvaghorataro mahAn || 10||

prAsAH suvipulAstIkShNA nyapatanta sahasrashaH |
tomarAshcha sutIkShNAgrAH shastrANi vividhAni cha || 11||

tato.asurAshchakrabhinnA vamanto rudhiraM bahu |
asishaktigadArugNA nipeturdharaNItale || 12||

ChinnAni paTTishaishchApi shirA.nsi yudhi dAruNe |
taptakA~nchanajAlAni nipeturanishaM tadA || 13||

rudhireNAvaliptA~NgA nihatAshcha mahAsurAH |
adrINAmiva kUTAni dhAturaktAni sherate || 14||

hAhAkAraH samabhavattatra tatra sahasrashaH |
anyonyaM ChindatAM shastrairAditye lohitAyati || 15||

parighaishchAyasaiH pItaiH saMnikarShe cha muShTibhiH |
nighnatAM samare.anyonyaM shabdo divamivAspRRishat || 16||

Chindhi bhindhi pradhAvadhvaM pAtayAbhisareti cha |
vyashrUyanta mahAghorAH shabdAstatra samantataH || 17||

evaM sutumule yuddhe vartamAne bhayAvahe |
naranArAyaNau devau samAjagmaturAhavam || 18||

tatra divyaM dhanurdRRiShTvA narasya bhagavAnapi |
chintayAmAsa vai chakraM viShNurdAnavasUdanam || 19||

tato.ambarAchchintitamAtramAgataM   mahAprabhaM chakramamitratApanam |
vibhAvasostulyamakuNThamaNDalaM   sudarshanaM bhImamajayyamuttamam || 20||

tadAgataM jvalitahutAshanaprabhaM   bhaya~NkaraM karikarabAhurachyutaH |
mumocha vai chapalamudagravegava  nmahAprabhaM paranagarAvadAraNam || 21||

tadantakajvalanasamAnavarchasaM   punaH punarnyapatata vegavattadA |
vidArayadditidanujAnsahasrashaH   kareritaM puruShavareNa sa.nyuge || 22||

dahatkvachijjvalana ivAvaleliha  tprasahya tAnasuragaNAnnyakRRintata |
praveritaM viyati muhuH kShitau tadA   papau raNe rudhiramatho pishAchavat || 23||

athAsurA giribhiradInachetaso   muhurmuhuH suragaNamardaya.nstadA |
mahAbalA vigalitameghavarchasaH   sahasrasho gaganamabhiprapadya ha || 24||

athAmbarAdbhayajananAH prapedire   sapAdapA bahuvidhamegharUpiNaH |
mahAdrayaH pravigalitAgrasAnavaH   parasparaM drutamabhihatya sasvanAH || 25||

tato mahI pravichalitA sakAnanA   mahAdripAtAbhihatA samantataH |
parasparaM bhRRishamabhigarjatAM muhU   raNAjire bhRRishamabhisampravartite || 26||

narastato varakanakAgrabhUShaNai  rmaheShubhirgaganapathaM samAvRRiNot |
vidArayangirishikharANi patribhi  rmahAbhaye.asuragaNavigrahe tadA || 27||

tato mahIM lavaNajalaM cha sAgaraM   mahAsurAH pravivishurarditAH suraiH |
viyadgataM jvalitahutAshanaprabhaM   sudarshanaM parikupitaM nishAmya cha || 28||

tataH surairvijayamavApya mandaraH   svameva deshaM gamitaH supUjitaH |
vinAdya khaM divamapi chaiva sarvasha  stato gatAH saliladharA yathAgatam || 29||

tato.amRRitaM sunihitameva chakrire   surAH parAM mudamabhigamya puShkalAm |
dadau cha taM nidhimamRRitasya rakShituM   kirITine balabhidathAmaraiH saha || 30||

\hrule

\medskip
                  18
\medskip

sUta uvAcha||

etatte sarvamAkhyAtamamRRitaM mathitaM yathA |
yatra so.ashvaH samutpannaH shrImAnatulavikramaH || 1||

yaM nishAmya tadA kadrUrvinatAmidamabravIt |
uchchaiHshravA nu ki.nvarNo bhadre jAnIhi mAchiram || 2||

vinatovAcha||

shveta evAshvarAjo.ayaM kiM vA tvaM manyase shubhe |
brUhi varNaM tvamapyasya tato.atra vipaNAvahe || 3||

kadrUruvAcha||

kRRiShNavAlamahaM manye hayamenaM shuchismite |
ehi sArdhaM mayA dIvya dAsIbhAvAya bhAmini || 4||

sUta uvAcha||

evaM te samayaM kRRitvA dAsIbhAvAya vai mithaH |
jagmatuH svagRRihAneva shvo drakShyAva iti sma ha || 5||

tataH putrasahasraM tu kadrUrjihmaM chikIrShatI |
Aj~nApayAmAsa tadA vAlA bhUtvA~njanaprabhAH || 6||

AvishadhvaM hayaM kShipraM dAsI na syAmahaM yathA |
tadvAkyaM nAnvapadyanta tA~nshashApa bhuja~NgamAn || 7||

sarpasatre vartamAne pAvako vaH pradhakShyati |
janamejayasya rAjarSheH pANDaveyasya dhImataH || 8||

shApamenaM tu shushrAva svayameva pitAmahaH |
atikrUraM samuddiShTaM kadrvA daivAdatIva hi || 9||

sArdhaM devagaNaiH sarvairvAchaM tAmanvamodata |
bahutvaM prekShya sarpANAM prajAnAM hitakAmyayA || 10||

tigmavIryaviShA hyete dandashUkA mahAbalAH |
teShAM tIkShNaviShatvAddhi prajAnAM cha hitAya vai || 11||

prAdAdviShahaNIM vidyAM kAshyapAya mahAtmane || 11||

\hrule

\medskip
                  19
\medskip

sUta uvAcha||

tato rajanyAM vyuShTAyAM prabhAta udite ravau |
kadrUshcha vinatA chaiva bhaginyau te tapodhana || 1||

amarShite susa.nrabdhe dAsye kRRitapaNe tadA |
jagmatusturagaM draShTumuchChaiHshravasamantikAt || 2||

dadRRishAte tadA tatra samudraM nidhimambhasAm |
timi~NgilajhaShAkIrNaM makarairAvRRitaM tathA || 3||

sattvaishcha bahusAhasrairnAnArUpaiH samAvRRitam |
ugrairnityamanAdhRRiShyaM kUrmagrAhasamAkulam || 4||

AkaraM sarvaratnAnAmAlayaM varuNasya cha |
nAgAnAmAlayaM ramyamuttamaM saritAM patim || 5||

pAtAlajvalanAvAsamasurANAM cha bandhanam |
bhaya~NkaraM cha sattvAnAM payasAM nidhimarNavam || 6||

shubhaM divyamamartyAnAmamRRitasyAkaraM param |
aprameyamachintyaM cha supuNyajalamadbhutam || 7||

ghoraM jalacharArAvaraudraM bhairavanisvanam |
gambhIrAvartakalilaM sarvabhUtabhaya~Nkaram || 8||

velAdolAnilachalaM kShobhodvegasamutthitam |
vIchIhastaiH prachalitairnRRityantamiva sarvashaH || 9||

chandravRRiddhikShayavashAdudvRRittormidurAsadam |
pA~nchajanyasya jananaM ratnAkaramanuttamam || 10||

gAM vindatA bhagavatA govindenAmitaujasA |
varAharUpiNA chAntarvikShobhitajalAvilam || 11||

brahmarShiNA cha tapatA varShANAM shatamatriNA |
anAsAditagAdhaM cha pAtAlatalamavyayam || 12||

adhyAtmayoganidrAM cha padmanAbhasya sevataH |
yugAdikAlashayanaM viShNoramitatejasaH || 13||

vaDavAmukhadIptAgnestoyahavyapradaM shubham |
agAdhapAraM vistIrNamaprameyaM saritpatim || 14||

mahAnadIbhirbahvIbhiH spardhayeva sahasrashaH |
abhisAryamANamanishaM dadRRishAte mahArNavam || 15||

gambhIraM timimakarograsa~NkulaM taM   garjantaM jalachararAvaraudranAdaiH |
vistIrNaM dadRRishaturambaraprakAshaM   te.agAdhaM nidhimurumambhasAmanantam || 16||

ityevaM jhaShamakarormisa~NkulaM taM   gambhIraM vikasitamambaraprakAsham |
pAtAlajvalanashikhAvidIpitaM taM   pashyantyau drutamabhipetatustadAnIm || 17||

\hrule

\medskip
                  20
\medskip

sUta uvAcha||

taM samudramatikramya kadrUrvinatayA saha |
nyapatatturagAbhyAshe nachirAdiva shIghragA || 1||

nishAmya cha bahUnvAlAnkRRiShNAnpuchChaM samAshritAn |
vinatAM viShaNNavadanAM kadrUrdAsye nyayojayat || 2||

tataH sA vinatA tasminpaNitena parAjitA |
abhavadduHkhasantaptA dAsIbhAvaM samAsthitA || 3||

etasminnantare chaiva garuDaH kAla Agate |
vinA mAtrA mahAtejA vidAryANDamajAyata || 4||

agnirAshirivodbhAsansamiddho.atibhaya~NkaraH |
pravRRiddhaH sahasA pakShI mahAkAyo nabhogataH || 5||

taM dRRiShTvA sharaNaM jagmuH prajAH sarvA vibhAvasum |
praNipatyAbruva.nshchainamAsInaM vishvarUpiNam || 6||

agne mA tvaM pravardhiShThAH kachchinno na didhakShasi |
asau hi rAshiH sumahAnsamiddhastava sarpati || 7||

agniruvAcha||

naitadevaM yathA yUyaM manyadhvamasurArdanAH |
garuDo balavAneSha mama tulyaH svatejasA || 8||

sUta uvAcha||

evamuktAstato gatvA garuDaM vAgbhirastuvan |
adUrAdabhyupetyainaM devAH sarShigaNAstadA || 9||

tvamRRiShistvaM mahAbhAgastvaM devaH patageshvaraH |
tvaM prabhustapanaprakhyastvaM nastrANamanuttamam || 10||

balormimAnsAdhuradInasattvaH   samRRiddhimAnduShprasahastvameva |
tapaH shrutaM sarvamahInakIrte   anAgataM chopagataM cha sarvam || 11||

tvamuttamaH sarvamidaM charAcharaM   gabhastibhirbhAnurivAvabhAsase |
samAkShipanbhAnumataH prabhAM muhu  stvamantakaH sarvamidaM dhruvAdhruvam || 12||

divAkaraH parikupito yathA dahe  tprajAstathA dahasi hutAshanaprabha |
bhaya~NkaraH pralaya ivAgnirutthito   vinAshayanyugaparivartanAntakRRit || 13||

khageshvaraM sharaNamupasthitA vayaM   mahaujasaM vitimiramabhragocharam |
mahAbalaM garuDamupetya khecharaM   parAvaraM varadamajayyavikramam || 14||

evaM stutaH suparNastu devaiH sarShigaNaistadA |
tejasaH pratisaMhAramAtmanaH sa chakAra ha || 15||

\hrule

\medskip
                  21
\medskip

sUta uvAcha||

tataH kAmagamaH pakShI mahAvIryo mahAbalaH |
mAturantikamAgachChatparaM tIraM mahodadheH || 1||

yatra sA vinatA tasminpaNitena parAjitA |
atIva duHkhasantaptA dAsIbhAvamupAgatA || 2||

tataH kadAchidvinatAM pravaNAM putrasaMnidhau |
kAla AhUya vachanaM kadrUridamabhAShata || 3||

nAgAnAmAlayaM bhadre suramyaM ramaNIyakam |
samudrakukShAvekAnte tatra mAM vinate vaha || 4||

tataH suparNamAtA tAmavahatsarpamAtaram |
pannagAngaruDashchApi mAturvachanachoditaH || 5||

sa sUryasyAbhito yAti vainateyo viha~NgamaH |
sUryarashmiparItAshcha mUrchChitAH pannagAbhavan || 6||

tadavasthAnsutAndRRiShTvA kadrUH shakramathAstuvat || 6||

namaste devadevesha namaste balasUdana |
namuchighna namaste.astu sahasrAkSha shachIpate || 7||

sarpANAM sUryataptAnAM vAriNA tvaM plavo bhava |
tvameva paramaM trANamasmAkamamarottama || 8||

Isho hyasi payaH sraShTuM tvamanalpaM pura.ndara |
tvameva meghastvaM vAyustvamagnirvaidyuto.ambare || 9||

tvamabhraghanavikSheptA tvAmevAhuH punarghanam |
tvaM vajramatulaM ghoraM ghoShavA.nstvaM balAhakaH || 10||

sraShTA tvameva lokAnAM saMhartA chAparAjitaH |
tvaM jyotiH sarvabhUtAnAM tvamAdityo vibhAvasuH || 11||

tvaM mahadbhUtamAshcharyaM tvaM rAjA tvaM surottamaH |
tvaM viShNustvaM sahasrAkShastvaM devastvaM parAyaNam || 12||

tvaM sarvamamRRitaM deva tvaM somaH paramArchitaH |
tvaM muhUrtastithishcha tvaM lavastvaM vai punaH kShaNaH || 13||

shuklastvaM bahulashchaiva kalA kAShThA truTistathA |
sa.nvatsarartavo mAsA rajanyashcha dinAni cha || 14||

tvamuttamA sagirivanA vasundharA   sabhAskaraM vitimiramambaraM tathA |
mahodadhiH satimitimi~NgilastathA   mahormimAnbahumakaro jhaShAlayaH || 15||

mahadyashastvamiti sadAbhipUjyase   manIShibhirmuditamanA maharShibhiH |
abhiShTutaH pibasi cha somamadhvare   vaShaTkRRitAnyapi cha havIMShi bhUtaye || 16||

tvaM vipraiH satatamihejyase phalArthaM   vedA~NgeShvatulabalaugha gIyase cha |
tvaddhetoryajanaparAyaNA dvijendrA   vedA~NgAnyabhigamayanti sarvavedaiH || 17||

\hrule

\medskip
                  22
\medskip

sUta uvAcha||

evaM stutastadA kadrvA bhagavAnharivAhanaH |
nIlajImUtasa~NghAtairvyoma sarvaM samAvRRiNot || 1||

te meghA mumuchustoyaM prabhUtaM vidyudujjvalAH |
parasparamivAtyarthaM garjantaH satataM divi || 2||

sa~NghAtitamivAkAshaM jaladaiH sumahAdbhutaiH |
sRRijadbhiratulaM toyamajasraM sumahAravaiH || 3||

sampranRRittamivAkAshaM dhArormibhiranekashaH |
meghastanitanirghoShamambaraM samapadyata || 4||

nAgAnAmuttamo harshastadA varShati vAsave |
ApUryata mahI chApi salilena samantataH || 5||

\hrule

\medskip
                  23
\medskip

sUta uvAcha||

suparNenohyamAnAste jagmustaM deshamAshu vai |
sAgarAmbuparikShiptaM pakShisa~NghaninAditam || 1||

vichitraphalapuShpAbhirvanarAjibhirAvRRitam |
bhavanairAvRRitaM ramyaistathA padmAkarairapi || 2||

prasannasalilaishchApi hradaishchitrairvibhUShitam |
divyagandhavahaiH puNyairmArutairupavIjitam || 3||

upajighradbhirAkAshaM vRRikShairmalayajairapi |
shobhitaM puShpavarShANi mu~nchadbhirmArutoddhutaiH || 4||

kiradbhiriva tatrasthAnnAgAnpuShpAmbuvRRiShTibhiH |
manaHsaMharShaNaM puNyaM gandharvApsarasAM priyam || 5||

nAnApakShirutaM ramyaM kadrUputrapraharShaNam || 5||

tatte vanaM samAsAdya vijahruH pannagA mudA |
abruva.nshcha mahAvIryaM suparNaM patagottamam || 6||

vahAsmAnaparaM dvIpaM suramyaM vipulodakam |
tvaM hi deshAnbahUnramyAnpatanpashyasi khechara || 7||

sa vichintyAbravItpakShI mAtaraM vinatAM tadA |
kiM kAraNaM mayA mAtaH kartavyaM sarpabhAShitam || 8||

vinatovAcha||

dAsIbhUtAsmyanAryAyA bhaginyAH patagottama |
paNaM vitathamAsthAya sarpairupadhinA kRRitam || 9||

sUta uvAcha||

tasmi.nstu kathite mAtrA kAraNe gaganecharaH |
uvAcha vachanaM sarpA.nstena duHkhena duHkhitaH || 10||

kimAhRRitya viditvA vA kiM vA kRRitveha pauruSham |
dAsyAdvo vipramuchyeyaM satyaM sha.nsata lelihAH || 11||

shrutvA tamabruvansarpA AharAmRRitamojasA |
tato dAsyAdvipramokSho bhavitA tava khechara || 12||

\hrule

\medskip
                  24
\medskip

sUta uvAcha||

ityukto garuDaH sarpaistato mAtaramabravIt |
gachChAmyamRRitamAhartuM bhakShyamichChAmi veditum || 1||

vinatovAcha||

samudrakukShAvekAnte niShAdAlayamuttamam |
sahasrANAmanekAnAM tAnbhuktvAmRRitamAnaya || 2||

na tu te brAhmaNaM hantuM kAryA buddhiH katha~nchana |
avadhyaH sarvabhUtAnAM brAhmaNo hyanalopamaH || 3||

agnirarko viShaM shastraM vipro bhavati kopitaH |
bhUtAnAmagrabhugvipro varNashreShThaH pitA guruH || 4||

garuDa uvAcha||

yathAhamabhijAnIyAM brAhmaNaM lakShaNaiH shubhaiH |
tanme kAraNato mAtaH pRRichChato vaktumarhasi || 5||

vinatovAcha||

yaste kaNThamanuprApto nigIrNaM baDishaM yathA |
daheda~NgAravatputra taM vidyAdbAhmaNarShabham || 6||

sUta uvAcha||

provAcha chainaM vinatA putrahArdAdidaM vachaH |
jAnantyapyatulaM vIryamAshIrvAdasamanvitam || 7||

pakShau te mArutaH pAtu chandraH pRRiShThaM tu putraka |
shirastu pAtu te vahnirbhAskaraH sarvameva tu || 8||

ahaM cha te sadA putra shAntisvastiparAyaNA |
ariShTaM vraja panthAnaM vatsa kAryArthasiddhaye || 9||

tataH sa mAturvachanaM nishamya   vitatya pakShau nabha utpapAta |
tato niShAdAnbalavAnupAgama  dbubhukShitaH kAla ivAntako mahAn || 10||

sa tAnniShAdAnupasaMhara.nstadA   rajaH samuddhUya nabhaHspRRishaM mahat |
samudrakukShau cha vishoShayanpayaH   samIpagAnbhUmidharAnvichAlayan || 11||

tataH sa chakre mahadAnanaM tadA   niShAdamArgaM pratirudhya pakShirAT |
tato niShAdAstvaritAH pravavraju  ryato mukhaM tasya bhuja~NgabhojinaH || 12||

tadAnanaM vivRRitamatipramANava  tsamabhyayurgaganamivArditAH khagAH |
sahasrashaH pavanarajobhramohitA   mahAnilaprachalitapAdape vane || 13||

tataH khago vadanamamitratApanaH   samAharatparichapalo mahAbalaH |
niShUdayanbahuvidhamatsyabhakShiNo   bubhukShito gaganachareshvarastadA || 14||

\hrule

\medskip
                  25
\medskip

sUta uvAcha||

tasya kaNThamanuprApto brAhmaNaH saha bhAryayA |
dahandIpta ivA~NgArastamuvAchAntarikShagaH || 1||

dvijottama vinirgachCha tUrNamAsyAdapAvRRitAt |
na hi me brAhmaNo vadhyaH pApeShvapi rataH sadA || 2||

bruvANamevaM garuDaM brAhmaNaH samabhAShata |
niShAdI mama bhAryeyaM nirgachChatu mayA saha || 3||

garuDa uvAcha||

etAmapi niShAdIM tvaM parigRRihyAshu niShpata |
tUrNaM sambhAvayAtmAnamajIrNaM mama tejasA || 4||

sUta uvAcha||

tataH sa vipro niShkrAnto niShAdIsahitastadA |
vardhayitvA cha garuDamiShTaM deshaM jagAma ha || 5||

sahabhArye viniShkrAnte tasminvipre sa pakShirAT |
vitatya pakShAvAkAshamutpapAta manojavaH || 6||

tato.apashyatsa pitaraM pRRiShTashchAkhyAtavAnpituH |
ahaM hi sarpaiH prahitaH somamAhartumudyataH || 7||

mAturdAsyavimokShArthamAhariShye tamadya vai || 7||

mAtrA chAsmi samAdiShTo niShAdAnbhakShayeti vai |
na cha me tRRiptirabhavadbhakShayitvA sahasrashaH || 8||

tasmAdbhoktavyamaparaM bhagavanpradishasva me |
yadbhuktvAmRRitamAhartuM samarthaH syAmahaM prabho || 9||

kashyapa uvAcha||

AsIdvibhAvasurnAma maharShiH kopano bhRRisham |
bhrAtA tasyAnujashchAsItsupratIko mahAtapAH || 10||

sa nechChati dhanaM bhrAtrA sahaikasthaM mahAmuniH |
vibhAgaM kIrtayatyeva supratIko.atha nityashaH || 11||

athAbravIchcha taM bhrAtA supratIkaM vibhAvasuH |
vibhAgaM bahavo mohAtkartumichChanti nityadA || 12||

tato vibhaktA anyonyaM nAdriyante.arthamohitAH || 12||

tataH svArthaparAnmUDhAnpRRithagbhUtAnsvakairdhanaiH |
viditvA bhedayantyetAnamitrA mitrarUpiNaH || 13||

viditvA chApare bhinnAnantareShu patantyatha |
bhinnAnAmatulo nAshaH kShiprameva pravartate || 14||

tasmAchchaiva vibhAgArthaM na prasha.nsanti paNDitAH |
gurushAstre nibaddhAnAmanyonyamabhisha~NkinAm || 15||

niyantuM na hi shakyastvaM bhedato dhanamichChasi |
yasmAttasmAtsupratIka hastitvaM samavApsyasi || 16||

shaptastvevaM supratIko vibhAvasumathAbravIt |
tvamapyantarjalacharaH kachChapaH sambhaviShyasi || 17||

evamanyonyashApAttau supratIkavibhAvasU |
gajakachChapatAM prAptAvarthArthaM mUDhachetasau || 18||

roShadoShAnuSha~NgeNa tiryagyonigatAvapi |
parasparadveSharatau pramANabaladarpitau || 19||

sarasyasminmahAkAyau pUrvavairAnusAriNau |
tayorekataraH shrImAnsamupaiti mahAgajaH || 20||

tasya bRRiMhitashabdena kUrmo.apyantarjaleshayaH |
utthito.asau mahAkAyaH kRRitsnaM sa~NkShobhayansaraH || 21||

taM dRRiShTvAveShTitakaraH patatyeSha gajo jalam |
dantahastAgralA~NgUlapAdavegena vIryavAn || 22||

taM vikShobhayamANaM tu saro bahujhaShAkulam |
kUrmo.apyabhyudyatashirA yuddhAyAbhyeti vIryavAn || 23||

ShaDuchChrito yojanAni gajastaddviguNAyataH |
kUrmastriyojanotsedho dashayojanamaNDalaH || 24||

tAvetau yuddhasaMmattau parasparajayaiShiNau |
upayujyAshu karmedaM sAdhayepsitamAtmanaH || 25||

sUta uvAcha||

sa tachChrutvA piturvAkyaM bhImavego.antarikShagaH |
nakhena gajamekena kUrmamekena chAkShipat || 26||

samutpapAta chAkAshaM tata uchchairviha~NgamaH |
so.alambatIrthamAsAdya devavRRikShAnupAgamat || 27||

te bhItAH samakampanta tasya pakShAnilAhatAH |
na no bha~njyAditi tadA divyAH kanakashAkhinaH || 28||

prachalA~NgAnsa tAndRRiShTvA manorathaphalA~NkurAn |
anyAnatularUpA~NgAnupachakrAma khecharaH || 29||

kA~nchanai rAjataishchaiva phalairvaiDUryashAkhinaH |
sAgarAmbuparikShiptAnbhrAjamAnAnmahAdrumAn || 30||

tamuvAcha khagashreShThaM tatra rohiNapAdapaH |
atipravRRiddhaH sumahAnApatantaM manojavam || 31||

yaiShA mama mahAshAkhA shatayojanamAyatA |
etAmAsthAya shAkhAM tvaM khAdemau gajakachChapau || 32||

tato drumaM patagasahasrasevitaM   mahIdharapratimavapuH prakampayan |
khagottamo drutamabhipatya vegavA  nbabha~nja tAmaviralapatrasa.nvRRitAm || 33||

\hrule

\medskip
                  26
\medskip

sUta uvAcha||

spRRiShTamAtrA tu padbhyAM sA garuDena balIyasA |
abhajyata taroH shAkhA bhagnAM chainAmadhArayat || 1||

tAM bhagnAM sa mahAshAkhAM smayansamavalokayan |
athAtra lambato.apashyadvAlakhilyAnadhomukhAn || 2||

sa tadvinAshasantrAsAdanupatya khagAdhipaH |
shAkhAmAsyena jagrAha teShAmevAnvavekShayA || 3||

shanaiH paryapatatpakShI parvatAnpravishAtayan || 3||

evaM so.abhyapataddeshAnbahUnsagajakachChapaH |
dayArthaM vAlakhilyAnAM na cha sthAnamavindata || 4||

sa gatvA parvatashreShThaM gandhamAdanamavyayam |
dadarsha kashyapaM tatra pitaraM tapasi sthitam || 5||

dadarsha taM pitA chApi divyarUpaM viha~Ngamam |
tejovIryabalopetaM manomArutaraMhasam || 6||

shailashRRi~NgapratIkAshaM brahmadaNDamivodyatam |
achintyamanabhij~neyaM sarvabhUtabhaya~Nkaram || 7||

mAyAvIryadharaM sAkShAdagnimiddhamivodyatam |
apradhRRiShyamajeyaM cha devadAnavarAkShasaiH || 8||

bhettAraM girishRRi~NgANAM nadIjalavishoShaNam |
lokasa.nloDanaM ghoraM kRRitAntasamadarshanam || 9||

tamAgatamabhiprekShya bhagavAnkashyapastadA |
viditvA chAsya sa~NkalpamidaM vachanamabravIt || 10||

putra mA sAhasaM kArShIrmA sadyo lapsyase vyathAm |
mA tvA daheyuH sa~NkruddhA vAlakhilyA marIchipAH || 11||

prasAdayAmAsa sa tAnkashyapaH putrakAraNAt |
vAlakhilyA.nstapaHsiddhAnidamuddishya kAraNam || 12||

prajAhitArthamArambho garuDasya tapodhanAH |
chikIrShati mahatkarma tadanuj~nAtumarhatha || 13||

evamuktA bhagavatA munayaste samabhyayuH |
muktvA shAkhAM giriM puNyaM himavantaM taporthinaH || 14||

tatasteShvapayAteShu pitaraM vinatAtmajaH |
shAkhAvyAkShiptavadanaH paryapRRichChata kashyapam || 15||

bhagavankva vimu~nchAmi tarushAkhAmimAmaham |
varjitaM brAhmaNairdeshamAkhyAtu bhagavAnmama || 16||

tato niShpuruShaM shailaM himasa.nruddhakandaram |
agamyaM manasApyanyaistasyAchakhyau sa kashyapaH || 17||

taM parvatamahAkukShimAvishya manasA khagaH |
javenAbhyapatattArkShyaH sashAkhAgajakachChapaH || 18||

na tAM vadhraH pariNahechChatacharmA mahAnaNuH |
shAkhino mahatIM shAkhAM yAM pragRRihya yayau khagaH || 19||

tataH sa shatasAhasraM yojanAntaramAgataH |
kAlena nAtimahatA garuDaH patatAM varaH || 20||

sa taM gatvA kShaNenaiva parvataM vachanAtpituH |
amu~nchanmahatIM shAkhAM sasvanAM tatra khecharaH || 21||

pakShAnilahatashchAsya prAkampata sa shailarAT |
mumocha puShpavarShaM cha samAgalitapAdapaH || 22||

shRRi~NgANi cha vyashIryanta girestasya samantataH |
maNikA~nchanachitrANi shobhayanti mahAgirim || 23||

shAkhino bahavashchApi shAkhayAbhihatAstayA |
kA~nchanaiH kusumairbhAnti vidyutvanta ivAmbudAH || 24||

te hemavikachA bhUyo yuktAH parvatadhAtubhiH |
vyarAja~nshAkhinastatra sUryA.nshupratira~njitAH || 25||

tatastasya gireH shRRi~NgamAsthAya sa khagottamaH |
bhakShayAmAsa garuDastAvubhau gajakachChapau || 26||

tataH parvatakUTAgrAdutpapAta manojavaH |
prAvartantAtha devAnAmutpAtA bhayavedinaH || 27||

indrasya vajraM dayitaM prajajvAla vyathAnvitam |
sadhUmA chApatatsArchirdivolkA nabhasashchyutA || 28||

tathA vasUnAM rudrANAmAdityAnAM cha sarvashaH |
sAdhyAnAM marutAM chaiva ye chAnye devatAgaNAH || 29||

svaM svaM praharaNaM teShAM parasparamupAdravat || 29||

abhUtapUrvaM sa~NgrAme tadA devAsure.api cha |
vavurvAtAH sanirghAtAH peturulkAH samantataH || 30||

nirabhramapi chAkAshaM prajagarja mahAsvanam |
devAnAmapi yo devaH so.apyavarShadasRRiktadA || 31||

mamlurmAlyAni devAnAM shemustejA.nsi chaiva hi |
utpAtameghA raudrAshcha vavarShuH shoNitaM bahu || 32||

rajA.nsi mukuTAnyeShAmutthitAni vyadharShayan || 32||

tatastrAsasamudvignaH saha devaiH shatakratuH |
utpAtAndAruNAnpashyannityuvAcha bRRihaspatim || 33||

kimarthaM bhagavanghorA mahotpAtAH samutthitAH |
na cha shatruM prapashyAmi yudhi yo naH pradharShayet || 34||

bRRihaspatiruvAcha||

tavAparAdhAddevendra pramAdAchcha shatakrato |
tapasA vAlakhilyAnAM bhUtamutpannamadbhutam || 35||

kashyapasya muneH putro vinatAyAshcha khecharaH |
hartuM somamanuprApto balavAnkAmarUpavAn || 36||

samartho balinAM shreShTho hartuM somaM viha~NgamaH |
sarvaM sambhAvayAmyasminnasAdhyamapi sAdhayet || 37||

sUta uvAcha||

shrutvaitadvachanaM shakraH provAchAmRRitarakShiNaH |
mahAvIryabalaH pakShI hartuM somamihodyataH || 38||

yuShmAnsambodhayAmyeSha yathA sa na haredbalAt |
atulaM hi balaM tasya bRRihaspatiruvAcha me || 39||

tachChrutvA vibudhA vAkyaM vismitA yatnamAsthitAH |
parivAryAmRRitaM tasthurvajrI chendraH shatakratuH || 40||

dhArayanto mahArhANi kavachAni manasvinaH |
kA~nchanAni vichitrANi vaiDUryavikRRitAni cha || 41||

vividhAni cha shastrANi ghorarUpANyanekashaH |
shitatIkShNAgradhArANi samudyamya sahasrashaH || 42||

savisphuli~NgajvAlAni sadhUmAni cha sarvashaH |
chakrANi parighA.nshchaiva trishUlAni parashvadhAn || 43||

shaktIshcha vividhAstIkShNAH karavAlA.nshcha nirmalAn |
svadeharUpANyAdAya gadAshchograpradarshanAH || 44||

taiH shastrairbhAnumadbhiste divyAbharaNabhUShitAH |
bhAnumantaH suragaNAstasthurvigatakalmaShAH || 45||

anupamabalavIryatejaso   dhRRitamanasaH parirakShaNe.amRRitasya |
asurapuravidAraNAH surA   jvalanasamiddhavapuHprakAshinaH || 46||

iti samaravaraM surAsthitaM   parighasahasrashataiH samAkulam |
vigalitamiva chAmbarAntare   tapanamarIchivibhAsitaM babhau || 47||

\hrule

\medskip
                  27
\medskip

shaunaka uvAcha||

ko.aparAdho mahendrasya kaH pramAdashcha sUtaja |
tapasA vAlakhilyAnAM sambhUto garuDaH katham || 1||

kashyapasya dvijAteshcha kathaM vai pakShirATsutaH |
adhRRiShyaH sarvabhUtAnAmavadhyashchAbhavatkatham || 2||

kathaM cha kAmachArI sa kAmavIryashcha khecharaH |
etadichChAmyahaM shrotuM purANe yadi paThyate || 3||

sUta uvAcha||

viShayo.ayaM purANasya yanmAM tvaM paripRRichChasi |
shRRiNu me vadataH sarvametatsa~NkShepato dvija || 4||

yajataH putrakAmasya kashyapasya prajApateH |
sAhAyyamRRiShayo devA gandharvAshcha daduH kila || 5||

tatredhmAnayane shakro niyuktaH kashyapena ha |
munayo vAlakhilyAshcha ye chAnye devatAgaNAH || 6||

shakrastu vIryasadRRishamidhmabhAraM giriprabham |
samudyamyAnayAmAsa nAtikRRichChrAdiva prabhuH || 7||

athApashyadRRiShInhrasvAna~NguShThodaraparvaNaH |
palAshavRRintikAmekAM sahitAnvahataH pathi || 8||

pralInAnsveShvivA~NgeShu nirAhArA.nstapodhanAn |
klishyamAnAnmandabalAngoShpade samplutodake || 9||

tA.nshcha sarvAnsmayAviShTo vIryonmattaH pura.ndaraH |
avahasyAtyagAchChIghraM la~NghayitvAvamanya cha || 10||

te.atha roShasamAviShTAH subhRRishaM jAtamanyavaH |
Arebhire mahatkarma tadA shakrabhaya~Nkaram || 11||

juhuvuste sutapaso vidhivajjAtavedasam |
mantrairuchchAvachairviprA yena kAmena tachChRRiNu || 12||

kAmavIryaH kAmagamo devarAjabhayapradaH |
indro.anyaH sarvadevAnAM bhavediti yatavratAH || 13||

indrAchChataguNaH shaurye vIrye chaiva manojavaH |
tapaso naH phalenAdya dAruNaH sambhavatviti || 14||

tadbuddhvA bhRRishasantapto devarAjaH shatakratuH |
jagAma sharaNaM tatra kashyapaM sa.nshitavratam || 15||

tachChrutvA devarAjasya kashyapo.atha prajApatiH |
vAlakhilyAnupAgamya karmasiddhimapRRichChata || 16||

evamastviti taM chApi pratyUchuH satyavAdinaH |
tAnkashyapa uvAchedaM sAntvapUrvaM prajApatiH || 17||

ayamindrastribhuvane niyogAdbrahmaNaH kRRitaH |
indrArthaM cha bhavanto.api yatnavantastapodhanAH || 18||

na mithyA brahmaNo vAkyaM kartumarhatha sattamAH |
bhavatAM cha na mithyAyaM sa~Nkalpo me chikIrShitaH || 19||

bhavatveSha patatrINAmindro.atibalasattvavAn |
prasAdaH kriyatAM chaiva devarAjasya yAchataH || 20||

evamuktAH kashyapena vAlakhilyAstapodhanAH |
pratyUchurabhisampUjya munishreShThaM prajApatim || 21||

indrArtho.ayaM samArambhaH sarveShAM naH prajApate |
apatyArthaM samArambho bhavatashchAyamIpsitaH || 22||

tadidaM saphalaM karma tvayA vai pratigRRihyatAm |
tathA chaiva vidhatsvAtra yathA shreyo.anupashyasi || 23||

etasminneva kAle tu devI dAkShAyaNI shubhA |
vinatA nAma kalyANI putrakAmA yashasvinI || 24||

tapastaptvA vrataparA snAtA pu.nsavane shuchiH |
upachakrAma bhartAraM tAmuvAchAtha kashyapaH || 25||

ArambhaH saphalo devi bhavitAyaM tavepsitaH |
janayiShyasi putrau dvau vIrau tribhuvaneshvarau || 26||

tapasA vAlakhilyAnAM mama sa~Nkalpajau tathA |
bhaviShyato mahAbhAgau putrau te lokapUjitau || 27||

uvAcha chainAM bhagavAnmArIchaH punareva ha |
dhAryatAmapramAdena garbho.ayaM sumahodayaH || 28||

ekaH sarvapatatrINAmindratvaM kArayiShyati |
lokasambhAvito vIraH kAmavIryo viha~NgamaH || 29||

shatakratumathovAcha prIyamANaH prajApatiH |
tvatsahAyau khagAvetau bhrAtarau te bhaviShyataH || 30||

naitAbhyAM bhavitA doShaH sakAshAtte pura.ndara |
vyetu te shakra santApastvamevendro bhaviShyasi || 31||

na chApyevaM tvayA bhUyaH kSheptavyA brahmavAdinaH |
na chAvamAnyA darpAtte vAgviShA bhRRishakopanAH || 32||

evamukto jagAmendro nirvisha~NkastriviShTapam |
vinatA chApi siddhArthA babhUva muditA tadA || 33||

janayAmAsa putrau dvAvaruNaM garuDaM tathA |
aruNastayostu vikala Adityasya puraHsaraH || 34||

patatrINAM tu garuDa indratvenAbhyaShichyata |
tasyaitatkarma sumahachChrUyatAM bhRRigunandana || 35||

\hrule

\medskip
                  28
\medskip

sUta uvAcha||

tatastasmindvijashreShTha samudIrNe tathAvidhe |
garutmAnpakShirATtUrNaM samprApto vibudhAnprati || 1||

taM dRRiShTvAtibalaM chaiva prAkampanta samantataH |
parasparaM cha pratyaghnansarvapraharaNAnyapi || 2||

tatra chAsIdameyAtmA vidyudagnisamaprabhaH |
bhauvanaH sumahAvIryaH somasya parirakShitA || 3||

sa tena patagendreNa pakShatuNDanakhaiH kShataH |
muhUrtamatulaM yuddhaM kRRitvA vinihato yudhi || 4||

rajashchoddhUya sumahatpakShavAtena khecharaH |
kRRitvA lokAnnirAlokA.nstena devAnavAkirat || 5||

tenAvakIrNA rajasA devA mohamupAgaman |
na chainaM dadRRishushChannA rajasAmRRitarakShiNaH || 6||

evaM sa.nloDayAmAsa garuDastridivAlayam |
pakShatuNDaprahAraishcha devAnsa vidadAra ha || 7||

tato devaH sahasrAkShastUrNaM vAyumachodayat |
vikShipemAM rajovRRiShTiM tavaitatkarma mAruta || 8||

atha vAyurapovAha tadrajastarasA balI |
tato vitimire jAte devAH shakunimArdayan || 9||

nanAda chochchairbalavAnmahAmegharavaH khagaH |
vadhyamAnaH suragaNaiH sarvabhUtAni bhIShayan || 10||

utpapAta mahAvIryaH pakShirATparavIrahA || 10||

tamutpatyAntarikShasthaM devAnAmupari sthitam |
varmiNo vibudhAH sarve nAnAshastrairavAkiran || 11||

paTTishaiH parighaiH shUlairgadAbhishcha savAsavAH |
kShurAntairjvalitaishchApi chakrairAdityarUpibhiH || 12||

nAnAshastravisargaishcha vadhyamAnaH samantataH |
kurvansutumulaM yuddhaM pakShirANna vyakampata || 13||

vinardanniva chAkAshe vainateyaH pratApavAn |
pakShAbhyAmurasA chaiva samantAdvyAkShipatsurAn || 14||

te vikShiptAstato devAH prajagmurgaruDArditAH |
nakhatuNDakShatAshchaiva susruvuH shoNitaM bahu || 15||

sAdhyAH prAchIM sagandharvA vasavo dakShiNAM disham |
prajagmuH sahitA rudraiH patagendrapradharShitAH || 16||

dishaM pratIchImAdityA nAsatyA uttarAM disham |
muhurmuhuH prekShamANA yudhyamAnA mahaujasam || 17||

ashvakrandena vIreNa reNukena cha pakShiNA |
krathanena cha shUreNa tapanena cha khecharaH || 18||

ulUkashvasanAbhyAM cha nimeSheNa cha pakShiNA |
prarujena cha sa.nyuddhaM chakAra pralihena cha || 19||

tAnpakShanakhatuNDAgrairabhinadvinatAsutaH |
yugAntakAle sa~NkruddhaH pinAkIva mahAbalaH || 20||

mahAvIryA mahotsAhAstena te bahudhA kShatAH |
rejurabhraghanaprakhyA rudhiraughapravarShiNaH || 21||

tAnkRRitvA patagashreShThaH sarvAnutkrAntajIvitAn |
atikrAnto.amRRitasyArthe sarvato.agnimapashyata || 22||

AvRRiNvAnaM mahAjvAlamarchirbhiH sarvato.ambaram |
dahantamiva tIkShNA.nshuM ghoraM vAyusamIritam || 23||

tato navatyA navatIrmukhAnAM   kRRitvA tarasvI garuDo mahAtmA |
nadIH samApIya mukhaistatastaiH   sushIghramAgamya punarjavena || 24||

jvalantamagniM tamamitratApanaH   samAstaratpatraratho nadIbhiH |
tataH prachakre vapuranyadalpaM   praveShTukAmo.agnimabhiprashAmya || 25||

\hrule

\medskip
                  29
\medskip

sUta uvAcha||

jAmbUnadamayo bhUtvA marIchivikachojjvalaH |
pravivesha balAtpakShI vArivega ivArNavam || 1||

sa chakraM kShuraparyantamapashyadamRRitAntike |
paribhramantamanishaM tIkShNadhAramayasmayam || 2||

jvalanArkaprabhaM ghoraM ChedanaM somahAriNAm |
ghorarUpaM tadatyarthaM yantraM devaiH sunirmitam || 3||

tasyAntaraM sa dRRiShTvaiva paryavartata khecharaH |
arAntareNAbhyapatatsa~NkShipyA~NgaM kShaNena ha || 4||

adhashchakrasya chaivAtra dIptAnalasamadyutI |
vidyujjihvau mahAghorau dIptAsyau dIptalochanau || 5||

chakShurviShau mahAvIryau nityakruddhau tarasvinau |
rakShArthamevAmRRitasya dadarsha bhujagottamau || 6||

sadA sa.nrabdhanayanau sadA chAnimiShekShaNau |
tayoreko.api yaM pashyetsa tUrNaM bhasmasAdbhavet || 7||

tayoshchakShUMShi rajasA suparNastUrNamAvRRiNot |
adRRiShTarUpastau chApi sarvataH paryakAlayat || 8||

tayora~Nge samAkramya vainateyo.antarikShagaH |
AchChinattarasA madhye somamabhyadravattataH || 9||

samutpATyAmRRitaM tattu vainateyastato balI |
utpapAta javenaiva yantramunmathya vIryavAn || 10||

apItvaivAmRRitaM pakShI parigRRihyAshu vIryavAn |
agachChadaparishrAnta AvAryArkaprabhAM khagaH || 11||

viShNunA tu tadAkAshe vainateyaH sameyivAn |
tasya nArAyaNastuShTastenAlaulyena karmaNA || 12||

tamuvAchAvyayo devo varado.asmIti khecharam |
sa vavre tava tiShTheyamuparItyantarikShagaH || 13||

uvAcha chainaM bhUyo.api nArAyaNamidaM vachaH |
ajarashchAmarashcha syAmamRRitena vinApyaham || 14||

pratigRRihya varau tau cha garuDo viShNumabravIt |
bhavate.api varaM dadmi vRRiNItAM bhagavAnapi || 15||

taM vavre vAhanaM kRRiShNo garutmantaM mahAbalam |
dhvajaM cha chakre bhagavAnupari sthAsyasIti tam || 16||

anupatya khagaM tvindro vajreNA~Nge.abhyatADayat |
viha~NgamaM surAmitraM harantamamRRitaM balAt || 17||

tamuvAchendramAkrande garuDaH patatAM varaH |
prahasa~nshlakShNayA vAchA tathA vajrasamAhataH || 18||

RRiShermAnaM kariShyAmi vajraM yasyAsthisambhavam |
vajrasya cha kariShyAmi tava chaiva shatakrato || 19||

eSha patraM tyajAmyekaM yasyAntaM nopalapsyase |
na hi vajranipAtena rujA me.asti kadAchana || 20||

tatra taM sarvabhUtAni vismitAnyabruva.nstadA |
surUpaM patramAlakShya suparNo.ayaM bhavatviti || 21||

dRRiShTvA tadadbhutaM chApi sahasrAkShaH pura.ndaraH |
khago mahadidaM bhUtamiti matvAbhyabhAShata || 22||

balaM vij~nAtumichChAmi yatte paramanuttamam |
sakhyaM chAnantamichChAmi tvayA saha khagottama || 23||

\hrule

\medskip
                  30
\medskip

garuDa uvAcha||

sakhyaM me.astu tvayA deva yathechChasi pura.ndara |
balaM tu mama jAnIhi mahachchAsahyameva cha || 1||

kAmaM naitatprasha.nsanti santaH svabalasa.nstavam |
guNasa~NkIrtanaM chApi svayameva shatakrato || 2||

sakheti kRRitvA tu sakhe pRRiShTo vakShyAmyahaM tvayA |
na hyAtmastavasa.nyuktaM vaktavyamanimittataH || 3||

saparvatavanAmurvIM sasAgaravanAmimAm |
pakShanADyaikayA shakra tvAM chaivAtrAvalambinam || 4||

sarvAnsampiNDitAnvApi lokAnsasthANuja~NgamAn |
vaheyamaparishrAnto viddhIdaM me mahadbalam || 5||

sUta uvAcha||

ityuktavachanaM vIraM kirITI shrImatAM varaH |
Aha shaunaka devendraH sarvabhUtahitaH prabhuH || 6||

pratigRRihyatAmidAnIM me sakhyamAnantyamuttamam |
na kAryaM tava somena mama somaH pradIyatAm || 7||

asmA.nste hi prabAdheyuryebhyo dadyAdbhavAnimam || 7||

garuDa uvAcha||

ki~nchitkAraNamuddishya somo.ayaM nIyate mayA |
na dAsyAmi samAdAtuM somaM kasmaichidapyaham || 8||

yatremaM tu sahasrAkSha nikShipeyamahaM svayam |
tvamAdAya tatastUrNaM harethAstridasheshvara || 9||

shakra uvAcha||

vAkyenAnena tuShTo.ahaM yattvayoktamihANDaja |
yadichChasi varaM mattastadgRRihANa khagottama || 10||

sUta uvAcha||

ityuktaH pratyuvAchedaM kadrUputrAnanusmaran |
smRRitvA chaivopadhikRRitaM mAturdAsyanimittataH || 11||

Isho.ahamapi sarvasya kariShyAmi tu te.arthitAm |
bhaveyurbhujagAH shakra mama bhakShyA mahAbalAH || 12||

tathetyuktvAnvagachChattaM tato dAnavasUdanaH |
hariShyAmi vinikShiptaM somamityanubhAShya tam || 13||

AjagAma tatastUrNaM suparNo mAturantikam |
atha sarpAnuvAchedaM sarvAnparamahRRiShTavat || 14||

idamAnItamamRRitaM nikShepsyAmi kusheShu vaH |
snAtA ma~Ngalasa.nyuktAstataH prAshnIta pannagAH || 15||

adAsI chaiva mAteyamadyaprabhRRiti chAstu me |
yathoktaM bhavatAmetadvacho me pratipAditam || 16||

tataH snAtuM gatAH sarpAH pratyuktvA taM tathetyuta |
shakro.apyamRRitamAkShipya jagAma tridivaM punaH || 17||

athAgatAstamuddeshaM sarpAH somArthinastadA |
snAtAshcha kRRitajapyAshcha prahRRiShTAH kRRitama~NgalAH || 18||

tadvij~nAya hRRitaM sarpAH pratimAyAkRRitaM cha tat |
somasthAnamidaM cheti darbhA.nste lilihustadA || 19||

tato dvaidhIkRRitA jihvA sarpANAM tena karmaNA |
abhava.nshchAmRRitasparshAddarbhAste.atha pavitriNaH || 20||

tataH suparNaH paramaprahRRiShTavA  nvihRRitya mAtrA saha tatra kAnane |
bhuja~NgabhakShaH paramArchitaH khagai  rahInakIrtirvinatAmanandayat || 21||

imAM kathAM yaH shRRiNuyAnnaraH sadA   paTheta vA dvijajanamukhyasa.nsadi |
asa.nshayaM tridivamiyAtsa puNyabhA  ~NmahAtmanaH patagapateH prakIrtanAt || 22||

\hrule

\medskip
                  31
\medskip

shaunaka uvAcha||

bhuja~NgamAnAM shApasya mAtrA chaiva sutena cha |
vinatAyAstvayA proktaM kAraNaM sUtanandana || 1||

varapradAnaM bhartrA cha kadrUvinatayostathA |
nAmanI chaiva te prokte pakShiNorvainateyayoH || 2||

pannagAnAM tu nAmAni na kIrtayasi sUtaja |
prAdhAnyenApi nAmAni shrotumichChAmahe vayam || 3||

sUta uvAcha||

bahutvAnnAmadheyAni bhujagAnAM tapodhana |
na kIrtayiShye sarveShAM prAdhAnyena tu me shRRiNu || 4||

sheShaH prathamato jAto vAsukistadanantaram |
airAvatastakShakashcha karkoTakadhana~njayau || 5||

kAliyo maNinAgashcha nAgashchApUraNastathA |
nAgastathA pi~njaraka elApatro.atha vAmanaH || 6||

nIlAnIlau tathA nAgau kalmAShashabalau tathA |
AryakashchAdikashchaiva nAgashcha shalapotakaH || 7||

sumanomukho dadhimukhastathA vimalapiNDakaH |
AptaH koTanakashchaiva sha~Nkho vAlashikhastathA || 8||

niShThyUnako hemaguho nahuShaH pi~NgalastathA |
bAhyakarNo hastipadastathA mudgarapiNDakaH || 9||

kambalAshvatarau chApi nAgaH kAlIyakastathA |
vRRittasa.nvartakau nAgau dvau cha padmAviti shrutau || 10||

nAgaH sha~Nkhanakashchaiva tathA cha sphaNDako.aparaH |
kShemakashcha mahAnAgo nAgaH piNDArakastathA || 11||

karavIraH puShpadaMShTra eLako bilvapANDukaH |
mUShakAdaH sha~NkhashirAH pUrNadaMShTro haridrakaH || 12||

aparAjito jyotikashcha pannagaH shrIvahastathA |
kauravyo dhRRitarAShTrashcha puShkaraH shalyakastathA || 13||

virajAshcha subAhushcha shAlipiNDashcha vIryavAn |
hastibhadraH piTharako mukharaH koNavAsanaH || 14||

ku~njaraH kurarashchaiva tathA nAgaH prabhAkaraH |
kumudaH kumudAkShashcha tittirirhalikastathA || 15||

karkarAkarkarau chobhau kuNDodaramahodarau || 15||

ete prAdhAnyato nAgAH kIrtitA dvijasattama |
bahutvAnnAmadheyAnAmitare na prakIrtitAH || 16||

eteShAM prasavo yashcha prasavasya cha santatiH |
asa~Nkhyeyeti matvA tAnna bravImi dvijottama || 17||

bahUnIha sahasrANi prayutAnyarbudAni cha |
ashakyAnyeva sa~NkhyAtuM bhujagAnAM tapodhana || 18||

\hrule

\medskip
                  32
\medskip

shaunaka uvAcha||

jAtA vai bhujagAstAta vIryavanto durAsadAH |
shApaM taM tvatha vij~nAya kRRitavanto nu kiM param || 1||

sUta uvAcha||

teShAM tu bhagavA~nsheShastyaktvA kadrUM mahAyashAH |
tapo vipulamAtasthe vAyubhakSho yatavrataH || 2||

gandhamAdanamAsAdya badaryAM cha taporataH |
gokarNe puShkarAraNye tathA himavatastaTe || 3||

teShu teShu cha puNyeShu tIrtheShvAyataneShu cha |
ekAntashIlI niyataH satataM vijitendriyaH || 4||

tapyamAnaM tapo ghoraM taM dadarsha pitAmahaH |
parishuShkamA.nsatvaksnAyuM jaTAchIradharaM prabhum || 5||

tamabravItsatyadhRRitiM tapyamAnaM pitAmahaH |
kimidaM kuruShe sheSha prajAnAM svasti vai kuru || 6||

tvaM hi tIvreNa tapasA prajAstApayase.anagha |
brUhi kAmaM cha me sheSha yatte hRRidi chiraM sthitam || 7||

sheSha uvAcha||

sodaryA mama sarve hi bhrAtaro mandachetasaH |
saha tairnotsahe vastuM tadbhavAnanumanyatAm || 8||

abhyasUyanti satataM parasparamamitravat |
tato.ahaM tapa AtiShThe naitAnpashyeyamityuta || 9||

na marShayanti satataM vinatAM sasutAM cha te |
asmAkaM chAparo bhrAtA vainateyaH pitAmaha || 10||

taM cha dviShanti te.atyarthaM sa chApi sumahAbalaH |
varapradAnAtsa pituH kashyapasya mahAtmanaH || 11||

so.ahaM tapaH samAsthAya mokShyAmIdaM kalevaram |
kathaM me pretyabhAve.api na taiH syAtsaha sa~NgamaH || 12||

brahmovAcha||

jAnAmi sheSha sarveShAM bhrAtRRiNAM te vicheShTitam |
mAtushchApyaparAdhAdvai bhrAtRRiNAM te mahadbhayam || 13||

kRRito.atra parihArashcha pUrvameva bhuja~Ngama |
bhrAtRRiNAM tava sarveShAM na shokaM kartumarhasi || 14||

vRRiNIShva cha varaM mattaH sheSha yatte.abhikA~NkShitam |
ditsAmi hi varaM te.adya prItirme paramA tvayi || 15||

diShTyA cha buddhirdharme te niviShTA pannagottama |
ato bhUyashcha te buddhirdharme bhavatu susthirA || 16||

sheSha uvAcha||

eSha eva varo me.adya kA~NkShitaH prapitAmaha |
dharme me ramatAM buddhiH shame tapasi cheshvara || 17||

brahmovAcha||

prIto.asmyanena te sheSha damena prashamena cha |
tvayA tvidaM vachaH kAryaM manniyogAtprajAhitam || 18||

imAM mahIM shailavanopapannAM   sasAgarAM sAkarapattanAM cha |
tvaM sheSha samyakchalitAM yathAva  tsa~NgRRihya tiShThasva yathAchalA syAt || 19||

sheSha uvAcha||

yathAha devo varadaH prajApati  rmahIpatirbhUtapatirjagatpatiH |
tathA mahIM dhArayitAsmi nishchalAM   prayachCha tAM me shirasi prajApate || 20||

brahmovAcha||

adho mahIM gachCha bhuja~Ngamottama   svayaM tavaiShA vivaraM pradAsyati |
imAM dharAM dhArayatA tvayA hi me   mahatpriyaM sheSha kRRitaM bhaviShyati || 21||

sUta uvAcha||

tatheti kRRitvA vivaraM pravishya sa   prabhurbhuvo bhujagavarAgrajaH sthitaH |
bibharti devIM shirasA mahImimAM   samudranemiM parigRRihya sarvataH || 22||

brahmovAcha||

sheSho.asi nAgottama dharmadevo   mahImimAM dhArayase yadekaH |
anantabhogaH parigRRihya sarvAM   yathAhamevaM balabhidyathA vA || 23||

sUta uvAcha||

adho bhUmervasatyevaM nAgo.anantaH pratApavAn |
dhArayanvasudhAmekaH shAsanAdbrahmaNo vibhuH || 24||

suparNaM cha sakhAyaM vai bhagavAnamarottamaH |
prAdAdanantAya tadA vainateyaM pitAmahaH || 25||

\hrule

\medskip
                  33
\medskip

sUta uvAcha||

mAtuH sakAshAttaM shApaM shrutvA pannagasattamaH |
vAsukishchintayAmAsa shApo.ayaM na bhavetkatham || 1||

tataH sa mantrayAmAsa bhrAtRRibhiH saha sarvashaH |
airAvataprabhRRitibhirye sma dharmaparAyaNAH || 2||

vAsukiruvAcha||

ayaM shApo yathoddiShTo viditaM vastathAnaghAH |
tasya shApasya mokShArthaM mantrayitvA yatAmahe || 3||

sarveShAmeva shApAnAM pratighAto hi vidyate |
na tu mAtrAbhishaptAnAM mokSho vidyeta pannagAH || 4||

avyayasyAprameyasya satyasya cha tathAgrataH |
shaptA ityeva me shrutvA jAyate hRRidi vepathuH || 5||

nUnaM sarvavinAsho.ayamasmAkaM samudAhRRitaH |
na hyenAM so.avyayo devaH shapantIM pratyaShedhayat || 6||

tasmAtsaMmantrayAmo.atra bhujagAnAmanAmayam |
yathA bhaveta sarveShAM mA naH kAlo.atyagAdayam || 7||

api mantrayamANA hi hetuM pashyAma mokShaNe |
yathA naShTaM purA devA gUDhamagniM guhAgatam || 8||

yathA sa yaj~no na bhavedyathA vApi parAbhavet |
janamejayasya sarpANAM vinAshakaraNAya hi || 9||

sUta uvAcha||

tathetyuktvA tu te sarve kAdraveyAH samAgatAH |
samayaM chakrire tatra mantrabuddhivishAradAH || 10||

eke tatrAbruvannAgA vayaM bhUtvA dvijarShabhAH |
janamejayaM taM bhikShAmo yaj~naste na bhavediti || 11||

apare tvabruvannAgAstatra paNDitamAninaH |
mantriNo.asya vayaM sarve bhaviShyAmaH susaMmatAH || 12||

sa naH prakShyati sarveShu kAryeShvarthavinishchayam |
tatra buddhiM pravakShyAmo yathA yaj~no nivartate || 13||

sa no bahumatAnrAjA buddhvA buddhimatAM varaH |
yaj~nArthaM prakShyati vyaktaM neti vakShyAmahe vayam || 14||

darshayanto bahUndoShAnpretya cheha cha dAruNAn |
hetubhiH kAraNaishchaiva yathA yaj~no bhavenna saH || 15||

athavA ya upAdhyAyaH kratau tasminbhaviShyati |
sarpasatravidhAnaj~no rAjakAryahite rataH || 16||

taM gatvA dashatAM kashchidbhujagaH sa mariShyati |
tasminhate yaj~nakare kratuH sa na bhaviShyati || 17||

ye chAnye sarpasatraj~nA bhaviShyantyasya RRitvijaH |
tA.nshcha sarvAndashiShyAmaH kRRitamevaM bhaviShyati || 18||

tatrApare.amantrayanta dharmAtmAno bhuja~NgamAH |
abuddhireShA yuShmAkaM brahmahatyA na shobhanA || 19||

samyaksaddharmamUlA hi vyasane shAntiruttamA |
adharmottaratA nAma kRRitsnaM vyApAdayejjagat || 20||

apare tvabruvannAgAH samiddhaM jAtavedasam |
varShairnirvApayiShyAmo meghA bhUtvA savidyutaH || 21||

srugbhANDaM nishi gatvA vA apare bhujagottamAH |
pramattAnAM harantvAshu vighna evaM bhaviShyati || 22||

yaj~ne vA bhujagAstasmi~nshatasho.atha sahasrashaH |
janaM dashantu vai sarvamevaM trAso bhaviShyati || 23||

athavA sa.nskRRitaM bhojyaM dUShayantu bhuja~NgamAH |
svena mUtrapurISheNa sarvabhojyavinAshinA || 24||

apare tvabruva.nstatra RRitvijo.asya bhavAmahe |
yaj~navighnaM kariShyAmo dIyatAM dakShiNA iti || 25||

vashyatAM cha gato.asau naH kariShyati yathepShitam || 25||

apare tvabruva.nstatra jale prakrIDitaM nRRipam |
gRRihamAnIya badhnImaH kraturevaM bhavenna saH || 26||

apare tvabruva.nstatra nAgAH sukRRitakAriNaH |
dashAmainaM pragRRihyAshu kRRitamevaM bhaviShyati || 27||

ChinnaM mUlamanarthAnAM mRRite tasminbhaviShyati || 27||

eShA vai naiShThikI buddhiH sarveShAmeva saMmatA |
yathA vA manyase rAja.nstatkShipraM sa.nvidhIyatAm || 28||

ityuktvA samudaikShanta vAsukiM pannageshvaram |
vAsukishchApi sa~nchintya tAnuvAcha bhuja~NgamAn || 29||

naiShA vo naiShThikI buddhirmatA kartuM bhuja~NgamAH |
sarveShAmeva me buddhiH pannagAnAM na rochate || 30||

kiM tvatra sa.nvidhAtavyaM bhavatAM yadbhaveddhitam |
anenAhaM bhRRishaM tapye guNadoShau madAshrayau || 31||

\hrule

\medskip
                  34
\medskip

sUta uvAcha||

shrutvA tu vachanaM teShAM sarveShAmiti cheti cha |
vAsukeshcha vachaH shrutvA elApatro.abravIdidam || 1||

na sa yaj~no na bhavitA na sa rAjA tathAvidhaH |
janamejayaH pANDaveyo yato.asmAkaM mahAbhayam || 2||

daivenopahato rAjanyo bhavediha pUruShaH |
sa daivamevAshrayate nAnyattatra parAyaNam || 3||

tadidaM daivamasmAkaM bhayaM pannagasattamAH |
daivamevAshrayAmo.atra shRRiNudhvaM cha vacho mama || 4||

ahaM shApe samutsRRiShTe samashrauShaM vachastadA |
mAturutsa~NgamArUDho bhayAtpannagasattamAH || 5||

devAnAM pannagashreShThAstIkShNAstIkShNA iti prabho |
pitAmahamupAgamya duHkhArtAnAM mahAdyute || 6||

devA UchuH||

kA hi labdhvA priyAnputrA~nshapedevaM pitAmaha |
RRite kadrUM tIkShNarUpAM devadeva tavAgrataH || 7||

tatheti cha vachastasyAstvayApyuktaM pitAmaha |
etadichChAma vij~nAtuM kAraNaM yanna vAritA || 8||

brahmovAcha||

bahavaH pannagAstIkShNA bhImavIryA viSholbaNAH |
prajAnAM hitakAmo.ahaM na nivAritavA.nstadA || 9||

ye dandashUkAH kShudrAshcha pApachArA viSholbaNAH |
teShAM vinAsho bhavitA na tu ye dharmachAriNaH || 10||

yannimittaM cha bhavitA mokShasteShAM mahAbhayAt |
pannagAnAM nibodhadhvaM tasminkAle tathAgate || 11||

yAyAvarakule dhImAnbhaviShyati mahAnRRiShiH |
jaratkAruriti khyAtastejasvI niyatendriyaH || 12||

tasya putro jaratkArorutpatsyati mahAtapAH |
AstIko nAma yaj~naM sa pratiShetsyati taM tadA || 13||

tatra mokShyanti bhujagA ye bhaviShyanti dhArmikAH || 13||

devA UchuH||

sa munipravaro deva jaratkArurmahAtapAH |
kasyAM putraM mahAtmAnaM janayiShyati vIryavAn || 14||

brahmovAcha||

sanAmAyAM sanAmA sa kanyAyAM dvijasattamaH |
apatyaM vIryavAndevA vIryavajjanayiShyati || 15||

elApatra uvAcha||

evamastviti taM devAH pitAmahamathAbruvan |
uktvA chaivaM gatA devAH sa cha devaH pitAmahaH || 16||

so.ahamevaM prapashyAmi vAsuke bhaginIM tava |
jaratkAruriti khyAtAM tAM tasmai pratipAdaya || 17||

bhaikShavadbhikShamANAya nAgAnAM bhayashAntaye |
RRiShaye suvratAya tvameSha mokShaH shruto mayA || 18||

\hrule

\medskip
                  35
\medskip

sUta uvAcha||

elApatrasya tu vachaH shrutvA nAgA dvijottama |
sarve prahRRiShTamanasaH sAdhu sAdhvityapUjayan || 1||

tataH prabhRRiti tAM kanyAM vAsukiH paryarakShata |
jaratkAruM svasAraM vai paraM harShamavApa cha || 2||

tato nAtimahAnkAlaH samatIta ivAbhavat |
atha devAsurAH sarve mamanthurvaruNAlayam || 3||

tatra netramabhUnnAgo vAsukirbalinAM varaH |
samApyaiva cha tatkarma pitAmahamupAgaman || 4||

devA vAsukinA sArdhaM pitAmahamathAbruvan |
bhagava~nshApabhIto.ayaM vAsukistapyate bhRRisham || 5||

tasyedaM mAnasaM shalyaM samuddhartuM tvamarhasi |
jananyAH shApajaM deva j~nAtInAM hitakA~NkShiNaH || 6||

hito hyayaM sadAsmAkaM priyakArI cha nAgarAT |
kuru prasAdaM devesha shamayAsya manojvaram || 7||

brahmovAcha||

mayaivaitadvitIrNaM vai vachanaM manasAmarAH |
elApatreNa nAgena yadasyAbhihitaM purA || 8||

tatkarotveSha nAgendraH prAptakAlaM vachastathA |
vinashiShyanti ye pApA na tu ye dharmachAriNaH || 9||

utpannaH sa jaratkArustapasyugre rato dvijaH |
tasyaiSha bhaginIM kAle jaratkAruM prayachChatu || 10||

yadelApatreNa vachastadoktaM bhujagena ha |
pannagAnAM hitaM devAstattathA na tadanyathA || 11||

sUta uvAcha||

etachChrutvA sa nAgendraH pitAmahavachastadA |
sarpAnbahU~njaratkArau nityayuktAnsamAdadhat || 12||

jaratkAruryadA bhAryAmichChedvarayituM prabhuH |
shIghrametya mamAkhyeyaM tannaH shreyo bhaviShyati || 13||

\hrule

\medskip
                  36
\medskip

shaunaka uvAcha||

jaratkAruriti proktaM yattvayA sUtanandana |
ichChAmyetadahaM tasya RRiSheH shrotuM mahAtmanaH || 1||

kiM kAraNaM jaratkArornAmaitatprathitaM bhuvi |
jaratkAruniruktaM tvaM yathAvadvaktumarhasi || 2||

sUta uvAcha||

jareti kShayamAhurvai dAruNaM kArusa~nj~nitam |
sharIraM kAru tasyAsIttatsa dhImA~nshanaiH shanaiH || 3||

kShapayAmAsa tIvreNa tapasetyata uchyate |
jaratkAruriti brahmanvAsukerbhaginI tathA || 4||

evamuktastu dharmAtmA shaunakaH prAhasattadA |
ugrashravasamAmantrya upapannamiti bruvan || 5||

sUta uvAcha||

atha kAlasya mahataH sa muniH sa.nshitavrataH |
tapasyabhirato dhImAnna dArAnabhyakA~NkShata || 6||

sa UrdhvaretAstapasi prasaktaH   svAdhyAyavAnvItabhayaklamaH san |
chachAra sarvAM pRRithivIM mahAtmA   na chApi dArAnmanasApyakA~NkShat || 7||

tato.aparasminsamprApte kAle kasmi.nshchideva tu |
parikShiditi vikhyAto rAjA kauravava.nshabhRRit || 8||

yathA pANDurmahAbAhurdhanurdharavaro bhuvi |
babhUva mRRigayAshIlaH purAsya prapitAmahaH || 9||

mRRigAnvidhyanvarAhA.nshcha tarakShUnmahiShA.nstathA |
anyA.nshcha vividhAnvanyA.nshchachAra pRRithivIpatiH || 10||

sa kadAchinmRRigaM viddhvA bANena nataparvaNA |
pRRiShThato dhanurAdAya sasAra gahane vane || 11||

yathA hi bhagavAnrudro viddhvA yaj~namRRigaM divi |
anvagachChaddhanuShpANiH paryanveSha.nstatastataH || 12||

na hi tena mRRigo viddho jIvangachChati vai vanam |
pUrvarUpaM tu tannUnamAsItsvargagatiM prati || 13||

parikShitastasya rAj~no viddho yannaShTavAnmRRigaH || 13||

dUraM chApahRRitastena mRRigeNa sa mahIpatiH |
parishrAntaH pipAsArta AsasAda muniM vane || 14||

gavAM prachAreShvAsInaM vatsAnAM mukhaniHsRRitam |
bhUyiShThamupayu~njAnaM phenamApibatAM payaH || 15||

tamabhidrutya vegena sa rAjA sa.nshitavratam |
apRRichChaddhanurudyamya taM muniM kShuchChramAnvitaH || 16||

bho bho brahmannahaM rAjA parikShidabhimanyujaH |
mayA viddho mRRigo naShTaH kachchittvaM dRRiShTavAnasi || 17||

sa munistasya novAcha ki~nchinmaunavrate sthitaH |
tasya skandhe mRRitaM sarpaM kruddho rAjA samAsajat || 18||

dhanuShkoTyA samutkShipya sa chainaM samudaikShata |
na cha ki~nchiduvAchainaM shubhaM vA yadi vAshubham || 19||

sa rAjA krodhamutsRRijya vyathitastaM tathAgatam |
dRRiShTvA jagAma nagaramRRiShistvAste tathaiva saH || 20||

taruNastasya putro.abhUttigmatejA mahAtapAH |
shRRi~NgI nAma mahAkrodho duShprasAdo mahAvrataH || 21||

sa devaM paramIshAnaM sarvabhUtahite ratam |
brahmANamupatasthe vai kAle kAle susa.nyataH || 22||

sa tena samanuj~nAto brahmaNA gRRihameyivAn || 22||

sakhyoktaH krIDamAnena sa tatra hasatA kila |
sa.nrambhI kopano.atIva viShakalpa RRiSheH sutaH || 23||

RRiShiputreNa narmArthaM kRRishena dvijasattama || 23||

tejasvinastava pitA tathaiva cha tapasvinaH |
shavaM skandhena vahati mA shRRi~Ngingarvito bhava || 24||

vyAharatsvRRiShiputreShu mA sma ki~nchidvacho vadIH |
asmadvidheShu siddheShu brahmavitsu tapasviShu || 25||

kva te puruShamAnitvaM kva te vAchastathAvidhAH |
darpajAH pitaraM yastvaM draShTA shavadharaM tathA || 26||

\hrule

\medskip
                  37
\medskip

sUta uvAcha||

evamuktaH sa tejasvI shRRi~NgI kopasamanvitaH |
mRRitadhAraM guruM shrutvA paryatapyata manyunA || 1||

sa taM kRRishamabhipreShkya sUnRRitAM vAchamutsRRijan |
apRRichChata kathaM tAtaH sa me.adya mRRitadhArakaH || 2||

kRRisha uvAcha||

rAj~nA parikShitA tAta mRRigayAM paridhAvatA |
avasaktaH pituste.adya mRRitaH skandhe bhuja~NgamaH || 3||

shRRi~NgyuvAcha||

kiM me pitrA kRRitaM tasya rAj~no.aniShTaM durAtmanaH |
brUhi tvaM kRRisha tattvena pashya me tapaso balam || 4||

kRRisha uvAcha||

sa rAjA mRRigayAM yAtaH parikShidabhimanyujaH |
sasAra mRRigamekAkI viddhvA bANena patriNA || 5||

na chApashyanmRRigaM rAjA chara.nstasminmahAvane |
pitaraM te sa dRRiShTvaiva paprachChAnabhibhAShiNam || 6||

taM sthANubhUtaM tiShThantaM kShutpipAsAshramAturaH |
punaH punarmRRigaM naShTaM paprachCha pitaraM tava || 7||

sa cha maunavratopeto naiva taM pratyabhAShata |
tasya rAjA dhanuShkoTyA sarpaM skandhe samAsRRijat || 8||

shRRi~Ngi.nstava pitAdyAsau tathaivAste yatavrataH |
so.api rAjA svanagaraM pratiyAto gajAhvayam || 9||

sUta uvAcha||

shrutvaivamRRiShiputrastu divaM stabdhveva viShThitaH |
kopasa.nraktanayanaH prajvalanniva manyunA || 10||

AviShTaH sa tu kopena shashApa nRRipatiM tadA |
vAryupaspRRishya tejasvI krodhavegabalAtkRRitaH || 11||

shRRi~NgyuvAcha||

yo.asau vRRiddhasya tAtasya tathA kRRichChragatasya cha |
skandhe mRRitamavAsrAkShItpannagaM rAjakilbiShI || 12||

taM pApamatisa~NkruddhastakShakaH pannagottamaH |
AshIviShastigmatejA madvAkyabalachoditaH || 13||

saptarAtrAdito netA yamasya sadanaM prati |
dvijAnAmavamantAraM kurUNAmayashaskaram || 14||

sUta uvAcha||

iti shaptvA nRRipaM kruddhaH shRRi~NgI pitaramabhyayAt |
AsInaM gochare tasminvahantaM shavapannagam || 15||

sa tamAlakShya pitaraM shRRi~NgI skandhagatena vai |
shavena bhujagenAsIdbhUyaH krodhasamanvitaH || 16||

duHkhAchchAshrUNi mumuche pitaraM chedamabravIt |
shrutvemAM dharShaNAM tAta tava tena durAtmanA || 17||

rAj~nA parikShitA kopAdashapaM tamahaM nRRipam |
yathArhati sa evograM shApaM kurukulAdhamaH || 18||

saptame.ahani taM pApaM takShakaH pannagottamaH |
vaivasvatasya bhavanaM netA paramadAruNam || 19||

tamabravItpitA brahma.nstathA kopasamanvitam |
na me priyaM kRRitaM tAta naiSha dharmastapasvinAm || 20||

vayaM tasya narendrasya viShaye nivasAmahe |
nyAyato rakShitAstena tasya pApaM na rochaye || 21||

sarvathA vartamAnasya rAj~no hyasmadvidhaiH sadA |
kShantavyaM putra dharmo hi hato hanti na sa.nshayaH || 22||

yadi rAjA na rakSheta pIDA vai naH parA bhavet |
na shaknuyAma charituM dharmaM putra yathAsukham || 23||

rakShyamANA vayaM tAta rAjabhiH shAstradRRiShTibhiH |
charAmo vipulaM dharmaM teShAM chA.nsho.asti dharmataH || 24||

parikShittu visheSheNa yathAsya prapitAmahaH |
rakShatyasmAnyathA rAj~nA rakShitavyAH prajAstathA || 25||

teneha kShudhitenAdya shrAntena cha tapasvinA |
ajAnatA vratamidaM kRRitametadasa.nshayam || 26||

tasmAdidaM tvayA bAlyAtsahasA duShkRRitaM kRRitam |
na hyarhati nRRipaH shApamasmattaH putra sarvathA || 27||

\hrule

\medskip
                  38
\medskip

shRRi~NgyuvAcha||

yadyetatsAhasaM tAta yadi vA duShkRRitaM kRRitam |
priyaM vApyapriyaM vA te vAguktA na mRRiShA mayA || 1||

naivAnyathedaM bhavitA pitareSha bravImi te |
nAhaM mRRiShA prabravImi svaireShvapi kutaH shapan || 2||

shamIka uvAcha||

jAnAmyugraprabhAvaM tvAM putra satyagiraM tathA |
nAnRRitaM hyuktapUrvaM te naitanmithyA bhaviShyati || 3||

pitrA putro vayaHstho.api satataM vAchya eva tu |
yathA syAdguNasa.nyuktaH prApnuyAchcha mahadyashaH || 4||

kiM punarbAla eva tvaM tapasA bhAvitaH prabho |
vardhate cha prabhavatAM kopo.atIva mahAtmanAm || 5||

so.ahaM pashyAmi vaktavyaM tvayi dharmabhRRitAM vara |
putratvaM bAlatAM chaiva tavAvekShya cha sAhasam || 6||

sa tvaM shamayuto bhUtvA vanyamAhAramAharan |
chara krodhamimaM tyaktvA naivaM dharmaM prahAsyasi || 7||

krodho hi dharmaM harati yatInAM duHkhasa~nchitam |
tato dharmavihInAnAM gatiriShTA na vidyate || 8||

shama eva yatInAM hi kShamiNAM siddhikArakaH |
kShamAvatAmayaM lokaH parashchaiva kShamAvatAm || 9||

tasmAchcharethAH satataM kShamAshIlo jitendriyaH |
kShamayA prApsyase lokAnbrahmaNaH samanantarAn || 10||

mayA tu shamamAsthAya yachChakyaM kartumadya vai |
tatkariShye.adya tAtAhaM preShayiShye nRRipAya vai || 11||

mama putreNa shapto.asi bAlenAkRRitabuddhinA |
mamemAM dharShaNAM tvattaH prekShya rAjannamarShiNA || 12||

sUta uvAcha||

evamAdishya shiShyaM sa preShayAmAsa suvrataH |
parikShite nRRipataye dayApanno mahAtapAH || 13||

sa.ndishya kushalaprashnaM kAryavRRittAntameva cha |
shiShyaM gauramukhaM nAma shIlavantaM samAhitam || 14||

so.abhigamya tataH shIghraM narendraM kuruvardhanam |
vivesha bhavanaM rAj~naH pUrvaM dvAHsthairniveditaH || 15||

pUjitashcha narendreNa dvijo gauramukhastataH |
Achakhyau parivishrAnto rAj~ne sarvamasheShataH || 16||

shamIkavachanaM ghoraM yathoktaM mantrisaMnidhau || 16||

shamIko nAma rAjendra viShaye vartate tava |
RRiShiH paramadharmAtmA dAntaH shAnto mahAtapAH || 17||

tasya tvayA naravyAghra sarpaH prANairviyojitaH |
avasakto dhanuShkoTyA skandhe bharatasattama || 18||

kShAntavA.nstava tatkarma putrastasya na chakShame || 18||

tena shapto.asi rAjendra pituraj~nAtamadya vai |
takShakaH saptarAtreNa mRRityuste vai bhaviShyati || 19||

tatra rakShAM kuruShveti punaH punarathAbravIt |
tadanyathA na shakyaM cha kartuM kenachidapyuta || 20||

na hi shaknoti sa.nyantuM putraM kopasamanvitam |
tato.ahaM preShitastena tava rAjanhitArthinA || 21||

iti shrutvA vacho ghoraM sa rAjA kurunandanaH |
paryatapyata tatpApaM kRRitvA rAjA mahAtapAH || 22||

taM cha maunavratadharaM shrutvA munivaraM tadA |
bhUya evAbhavadrAjA shokasantaptamAnasaH || 23||

anukroshAtmatAM tasya shamIkasyAvadhArya tu |
paryatapyata bhUyo.api kRRitvA tatkilbiShaM muneH || 24||

na hi mRRityuM tathA rAjA shrutvA vai so.anvatapyata |
ashochadamaraprakhyo yathA kRRitveha karma tat || 25||

tatastaM preShayAmAsa rAjA gauramukhaM tadA |
bhUyaH prasAdaM bhagavAnkarotviti mameti vai || 26||

tasmi.nshcha gatamAtre vai rAjA gauramukhe tadA |
mantribhirmantrayAmAsa saha sa.nvignamAnasaH || 27||

nishchitya mantribhishchaiva sahito mantratattvavit |
prAsAdaM kArayAmAsa ekastambhaM surakShitam || 28||

rakShAM cha vidadhe tatra bhiShajashchauShadhAni cha |
brAhmaNAnsiddhamantrA.nshcha sarvato vai nyaveshayat || 29||

rAjakAryANi tatrasthaH sarvANyevAkarochcha saH |
mantribhiH saha dharmaj~naH samantAtparirakShitaH || 30||

prApte tu divase tasminsaptame dvijasattama |
kAshyapo.abhyAgamadvidvA.nstaM rAjAnaM chikitsitum || 31||

shrutaM hi tena tadabhUdadya taM rAjasattamam |
takShakaH pannagashreShTho neShyate yamasAdanam || 32||

taM daShTaM pannagendreNa kariShye.ahamapajvaram |
tatra me.arthashcha dharmashcha bhaviteti vichintayan || 33||

taM dadarsha sa nAgendrastakShakaH kAshyapaM pathi |
gachChantamekamanasaM dvijo bhUtvA vayotigaH || 34||

tamabravItpannagendraH kAshyapaM munipu~Ngavam |
kva bhavA.nstvarito yAti kiM cha kAryaM chikIrShati || 35||

kAshyapa uvAcha||

nRRipaM kurukulotpannaM parikShitamari.ndamam |
takShakaH pannagashreShThastejasAdya pradhakShyati || 36||

taM daShTaM pannagendreNa tenAgnisamatejasA |
pANDavAnAM kulakaraM rAjAnamamitaujasam || 37||

gachChAmi saumya tvaritaM sadyaH kartumapajvaram || 37||

takShaka uvAcha||

ahaM sa takShako brahma.nstaM dhakShyAmi mahIpatim |
nivartasva na shaktastvaM mayA daShTaM chikitsitum || 38||

kAshyapa uvAcha||

ahaM taM nRRipatiM nAga tvayA daShTamapajvaram |
kariShya iti me buddhirvidyAbalamupAshritaH || 39||

\hrule

\medskip
                  39
\medskip

takShaka uvAcha||

daShTaM yadi mayeha tvaM shaktaH ki~nchichchikitsitum |
tato vRRikShaM mayA daShTamimaM jIvaya kAshyapa || 1||

paraM mantrabalaM yatte taddarshaya yatasva cha |
nyagrodhamenaM dhakShyAmi pashyataste dvijottama || 2||

kAshyapa uvAcha||

dasha nAgendra vRRikShaM tvaM yamenamabhimanyase |
ahamenaM tvayA daShTaM jIvayiShye bhuja~Ngama || 3||

sUta uvAcha||

evamuktaH sa nAgendraH kAshyapena mahAtmanA |
adashadvRRikShamabhyetya nyagrodhaM pannagottamaH || 4||

sa vRRikShastena daShTaH sansadya eva mahAdyute |
AshIviShaviShopetaH prajajvAla samantataH || 5||

taM dagdhvA sa nagaM nAgaH kAshyapaM punarabravIt |
kuru yatnaM dvijashreShTha jIvayainaM vanaspatim || 6||

bhasmIbhUtaM tato vRRikShaM pannagendrasya tejasA |
bhasma sarvaM samAhRRitya kAshyapo vAkyamabravIt || 7||

vidyAbalaM pannagendra pashya me.asminvanaspatau |
ahaM sa~njIvayAmyenaM pashyataste bhuja~Ngama || 8||

tataH sa bhagavAnvidvAnkAshyapo dvijasattamaH |
bhasmarAshIkRRitaM vRRikShaM vidyayA samajIvayat || 9||

a~NkuraM taM sa kRRitavA.nstataH parNadvayAnvitam |
palAshinaM shAkhinaM cha tathA viTapinaM punaH || 10||

taM dRRiShTvA jIvitaM vRRikShaM kAshyapena mahAtmanA |
uvAcha takShako brahmannetadatyadbhutaM tvayi || 11||

viprendra yadviShaM hanyA mama vA madvidhasya vA |
kaM tvamarthamabhiprepsuryAsi tatra tapodhana || 12||

yatte.abhilaShitaM prAptuM phalaM tasmAnnRRipottamAt |
ahameva pradAsyAmi tatte yadyapi durlabham || 13||

viprashApAbhibhUte cha kShINAyuShi narAdhipe |
ghaTamAnasya te vipra siddhiH sa.nshayitA bhavet || 14||

tato yashaH pradIptaM te triShu lokeShu vishrutam |
virashmiriva gharmA.nshurantardhAnamito vrajet || 15||

kAshyapa uvAcha||

dhanArthI yAmyahaM tatra tanme ditsa bhuja~Ngama |
tato.ahaM vinivartiShye gRRihAyoragasattama || 16||

takShaka uvAcha||

yAvaddhanaM prArthayase tasmAdrAj~nastato.adhikam |
ahaM te.adya pradAsyAmi nivartasva dvijottama || 17||

sUta uvAcha||

takShakasya vachaH shrutvA kAshyapo dvijasattamaH |
pradadhyau sumahAtejA rAjAnaM prati buddhimAn || 18||

divyaj~nAnaH sa tejasvI j~nAtvA taM nRRipatiM tadA |
kShINAyuShaM pANDaveyamapAvartata kAshyapaH || 19||

labdhvA vittaM munivarastakShakAdyAvadIpsitam || 19||

nivRRitte kAshyape tasminsamayena mahAtmani |
jagAma takShakastUrNaM nagaraM nAgasAhvayam || 20||

atha shushrAva gachChansa takShako jagatIpatim |
mantrAgadairviShaharai rakShyamANaM prayatnataH || 21||

sa chintayAmAsa tadA mAyAyogena pArthivaH |
mayA va~nchayitavyo.asau ka upAyo bhavediti || 22||

tatastApasarUpeNa prAhiNotsa bhuja~NgamAn |
phalapatrodakaM gRRihya rAj~ne nAgo.atha takShakaH || 23||

takShaka uvAcha||

gachChadhvaM yUyamavyagrA rAjAnaM kAryavattayA |
phalapatrodakaM nAma pratigrAhayituM nRRipam || 24||

sUta uvAcha||

te takShakasamAdiShTAstathA chakrurbhuja~NgamAH |
upaninyustathA rAj~ne darbhAnApaH phalAni cha || 25||

tachcha sarvaM sa rAjendraH pratijagrAha vIryavAn |
kRRitvA cha teShAM kAryANi gamyatAmityuvAcha tAn || 26||

gateShu teShu nAgeShu tApasachChadmarUpiShu |
amAtyAnsuhRRidashchaiva provAcha sa narAdhipaH || 27||

bhakShayantu bhavanto vai svAdUnImAni sarvashaH |
tApasairupanItAni phalAni sahitA mayA || 28||

tato rAjA sasachivaH phalAnyAdAtumaichChata |
yadgRRihItaM phalaM rAj~nA tatra kRRimirabhUdaNuH || 29||

hrasvakaH kRRiShNanayanastAmro varNena shaunaka || 29||

sa taM gRRihya nRRipashreShThaH sachivAnidamabravIt |
astamabhyeti savitA viShAdadya na me bhayam || 30||

satyavAgastu sa muniH kRRimiko mAM dashatvayam |
takShako nAma bhUtvA vai tathA parihRRitaM bhavet || 31||

te chainamanvavartanta mantriNaH kAlachoditAH |
evamuktvA sa rAjendro grIvAyAM saMniveshya ha || 32||

kRRimikaM prAhasattUrNaM mumUrShurnaShTachetanaH || 32||

hasanneva cha bhogena takShakeNAbhiveShTitaH |
tasmAtphalAdviniShkramya yattadrAj~ne niveditam || 33||

\hrule

\medskip
                  40
\medskip

sUta uvAcha||

taM tathA mantriNo dRRiShTvA bhogena pariveShTitam |
vivarNavadanAH sarve rurudurbhRRishaduHkhitAH || 1||

taM tu nAdaM tataH shrutvA mantriNaste pradudruvuH |
apashya.nshchaiva te yAntamAkAshe nAgamadbhutam || 2||

sImantamiva kurvANaM nabhasaH padmavarchasam |
takShakaM pannagashreShThaM bhRRishaM shokaparAyaNAH || 3||

tatastu te tadgRRihamagninA vRRitaM   pradIpyamAnaM viShajena bhoginaH |
bhayAtparityajya dishaH prapedire   papAta tachchAshanitADitaM yathA || 4||

tato nRRipe takShakatejasA hate   prayujya sarvAH paralokasatkriyAH |
shuchirdvijo rAjapurohitastadA   tathaiva te tasya nRRipasya mantriNaH || 5||

nRRipaM shishuM tasya sutaM prachakrire   sametya sarve puravAsino janAH |
nRRipaM yamAhustamamitraghAtinaM   kurupravIraM janamejayaM janAH || 6||

sa bAla evAryamatirnRRipottamaH   sahaiva tairmantripurohitaistadA |
shashAsa rAjyaM kurupu~NgavAgrajo   yathAsya vIraH prapitAmahastathA || 7||

tatastu rAjAnamamitratApanaM   samIkShya te tasya nRRipasya mantriNaH |
suvarNavarmANamupetya kAshipaM   vapuShTamArthaM varayAM prachakramuH || 8||

tataH sa rAjA pradadau vapuShTamAM   kurupravIrAya parIkShya dharmataH |
sa chApi tAM prApya mudA yuto.abhava  nna chAnyanArIShu mano dadhe kvachit || 9||

saraHsu phulleShu vaneShu chaiva ha   prasannachetA vijahAra vIryavAn |
tathA sa rAjanyavaro vijahrivA  nyathorvashIM prApya purA purUravAH || 10||

vapuShTamA chApi varaM patiM tadA   pratItarUpaM samavApya bhUmipam |
bhAvena rAmA ramayAM babhUva vai   vihArakAleShvavarodhasundarI || 11||

\hrule

\medskip
                  41
\medskip

sUta uvAcha||

etasminneva kAle tu jaratkArurmahAtapAH |
chachAra pRRithivIM kRRitsnAM yatrasAya~NgRRiho muniH || 1||

charandIkShAM mahAtejA dushcharAmakRRitAtmabhiH |
tIrtheShvAplavanaM kurvanpuNyeShu vichachAra ha || 2||

vAyubhakSho nirAhAraH shuShyannaharaharmuniH |
sa dadarsha pitRRingarte lambamAnAnadhomukhAn || 3||

ekatantvavashiShTaM vai vIraNastambamAshritAn |
taM cha tantuM shanairAkhumAdadAnaM bilAshrayam || 4||

nirAhArAnkRRishAndInAngarte.a.artA.nstrANamichChataH |
upasRRitya sa tAndInAndInarUpo.abhyabhAShata || 5||

ke bhavanto.avalambante vIraNastambamAshritAH |
durbalaM khAditairmUlairAkhunA bilavAsinA || 6||

vIraNastambake mUlaM yadapyekamiha sthitam |
tadapyayaM shanairAkhurAdatte dashanaiH shitaiH || 7||

Chetsyate.alpAvashiShTatvAdetadapyachirAdiva |
tataH stha patitAro.atra garte asminnadhomukhAH || 8||

tato me duHkhamutpannaM dRRiShTvA yuShmAnadhomukhAn |
kRRichChrAmApadamApannAnpriyaM kiM karavANi vaH || 9||

tapaso.asya chaturthena tRRitIyenApi vA punaH |
ardhena vApi nistartumApadaM brUta mAchiram || 10||

athavApi samagreNa tarantu tapasA mama |
bhavantaH sarva evAsmAtkAmamevaM vidhIyatAm || 11||

pitara UchuH||

RRiddho bhavAnbrahmachArI yo nastrAtumihechChati |
na tu viprAgrya tapasA shakyametadvyapohitum || 12||

asti nastAta tapasaH phalaM pravadatAM vara |
santAnaprakShayAdbrahmanpatAmo niraye.ashuchau || 13||

lambatAmiha nastAta na j~nAnaM pratibhAti vai |
yena tvAM nAbhijAnImo loke vikhyAtapauruSham || 14||

RRiddho bhavAnmahAbhAgo yo naH shochyAnsuduHkhitAn |
shochasyupetya kAruNyAchChRRiNu ye vai vayaM dvija || 15||

yAyAvarA nAma vayamRRiShayaH sa.nshitavratAH |
lokAtpuNyAdiha bhraShTAH santAnaprakShayAdvibho || 16||

pranaShTaM nastapaH puNyaM na hi nastanturasti vai |
asti tveko.adya nastantuH so.api nAsti yathA tathA || 17||

mandabhAgyo.alpabhAgyAnAM bandhuH sa kila naH kule |
jaratkAruriti khyAto vedavedA~NgapAragaH || 18||

niyatAtmA mahAtmA cha suvrataH sumahAtapAH || 18||

tena sma tapaso lobhAtkRRichChramApAditA vayam |
na tasya bhAryA putro vA bAndhavo vAsti kashchana || 19||

tasmAllambAmahe garte naShTasa~nj~nA hyanAthavat |
sa vaktavyastvayA dRRiShTvA asmAkaM nAthavattayA || 20||

pitaraste.avalambante garte dInA adhomukhAH |
sAdhu dArAnkuruShveti prajAyasveti chAbhibho || 21||

kulatanturhi naH shiShTastvamevaikastapodhana || 21||

yaM tu pashyasi no brahmanvIraNastambamAshritAn |
eSho.asmAkaM kulastamba AsItsvakulavardhanaH || 22||

yAni pashyasi vai brahmanmUlAnIhAsya vIrudhaH |
ete nastantavastAta kAlena paribhakShitAH || 23||

yattvetatpashyasi brahmanmUlamasyArdhabhakShitam |
tatra lambAmahe sarve so.apyekastapa AsthitaH || 24||

yamAkhuM pashyasi brahmankAla eSha mahAbalaH |
sa taM taporataM mandaM shanaiH kShapayate tudan || 25||

jaratkAruM tapolubdhaM mandAtmAnamachetasam || 25||

na hi nastattapastasya tArayiShyati sattama |
ChinnamUlAnparibhraShTAnkAlopahatachetasaH || 26||

narakapratiShThAnpashyAsmAnyathA duShkRRitinastathA || 26||

asmAsu patiteShvatra saha pUrvaiH pitAmahaiH |
ChinnaH kAlena so.apyatra gantA vai narakaM tataH || 27||

tapo vApyathavA yaj~no yachchAnyatpAvanaM mahat |
tatsarvaM na samaM tAta santatyeti satAM matam || 28||

sa tAta dRRiShTvA brUyAstvaM jaratkAruM tapasvinam |
yathAdRRiShTamidaM chAsmai tvayAkhyeyamasheShataH || 29||

yathA dArAnprakuryAtsa putrA.nshchotpAdayedyathA |
tathA brahma.nstvayA vAchyaH so.asmAkaM nAthavattayA || 30||

\hrule

\medskip
                  42
\medskip

sUta uvAcha||

etachChrutvA jaratkArurduHkhashokaparAyaNaH |
uvAcha svAnpitRRinduHkhAdbAShpasa.ndigdhayA girA || 1||

ahameva jaratkAruH kilbiShI bhavatAM sutaH |
taddaNDaM dhArayata me duShkRRiterakRRitAtmanaH || 2||

pitara UchuH||

putra diShTyAsi samprApta imaM deshaM yadRRichChayA |
kimarthaM cha tvayA brahmanna kRRito dArasa~NgrahaH || 3||

jaratkAruruvAcha||

mamAyaM pitaro nityaM hRRidyarthaH parivartate |
UrdhvaretAH sharIraM vai prApayeyamamutra vai || 4||

evaM dRRiShTvA tu bhavataH shakuntAniva lambataH |
mayA nivartitA buddhirbrahmacharyAtpitAmahAH || 5||

kariShye vaH priyaM kAmaM nivekShye nAtra sa.nshayaH |
sanAmnIM yadyahaM kanyAmupalapsye kadAchana || 6||

bhaviShyati cha yA kAchidbhaikShavatsvayamudyatA |
pratigrahItA tAmasmi na bhareyaM cha yAmaham || 7||

eva.nvidhamahaM kuryAM niveshaM prApnuyAM yadi |
anyathA na kariShye tu satyametatpitAmahAH || 8||

sUta uvAcha||

evamuktvA tu sa pitRRi.nshchachAra pRRithivIM muniH |
na cha sma labhate bhAryAM vRRiddho.ayamiti shaunaka || 9||

yadA nirvedamApannaH pitRRibhishchoditastathA |
tadAraNyaM sa gatvochchaishchukrosha bhRRishaduHkhitaH || 10||

yAni bhUtAni santIha sthAvarANi charANi cha |
antarhitAni vA yAni tAni shRRiNvantu me vachaH || 11||

ugre tapasi vartantaM pitarashchodayanti mAm |
nivishasveti duHkhArtAsteShAM priyachikIrShayA || 12||

niveshArthyakhilAM bhUmiM kanyAbhaikShaM charAmi bhoH |
daridro duHkhashIlashcha pitRRibhiH saMniyojitaH || 13||

yasya kanyAsti bhUtasya ye mayeha prakIrtitAH |
te me kanyAM prayachChantu charataH sarvatodisham || 14||

mama kanyA sanAmnI yA bhaikShavachchodyatA bhavet |
bhareyaM chaiva yAM nAhaM tAM me kanyAM prayachChata || 15||

tataste pannagA ye vai jaratkArau samAhitAH |
tAmAdAya pravRRittiM te vAsukeH pratyavedayan || 16||

teShAM shrutvA sa nAgendraH kanyAM tAM samala~NkRRitAm |
pragRRihyAraNyamagamatsamIpaM tasya pannagaH || 17||

tatra tAM bhaikShavatkanyAM prAdAttasmai mahAtmane |
nAgendro vAsukirbrahmanna sa tAM pratyagRRihNata || 18||

asanAmeti vai matvA bharaNe chAvichArite |
mokShabhAve sthitashchApi dvandvIbhUtaH parigrahe || 19||

tato nAma sa kanyAyAH paprachCha bhRRigunandana |
vAsuke bharaNaM chAsyA na kuryAmityuvAcha ha || 20||

\hrule

\medskip
                  43
\medskip

sUta uvAcha||

vAsukistvabravIdvAkyaM jaratkArumRRiShiM tadA |
sanAmA tava kanyeyaM svasA me tapasAnvitA || 1||

bhariShyAmi cha te bhAryAM pratIchChemAM dvijottama |
rakShaNaM cha kariShye.asyAH sarvashaktyA tapodhana || 2||

pratishrute tu nAgena bhariShye bhaginImiti |
jaratkArustadA veshma bhujagasya jagAma ha || 3||

tatra mantravidAM shreShThastapovRRiddho mahAvrataH |
jagrAha pANiM dharmAtmA vidhimantrapuraskRRitam || 4||

tato vAsagRRihaM shubhraM pannagendrasya saMmatam |
jagAma bhAryAmAdAya stUyamAno maharShibhiH || 5||

shayanaM tatra vai kL^iptaM spardhyAstaraNasa.nvRRitam |
tatra bhAryAsahAyaH sa jaratkAruruvAsa ha || 6||

sa tatra samayaM chakre bhAryayA saha sattamaH |
vipriyaM me na kartavyaM na cha vAchyaM kadAchana || 7||

tyajeyamapriye hi tvAM kRRite vAsaM cha te gRRihe |
etadgRRihANa vachanaM mayA yatsamudIritam || 8||

tataH paramasa.nvignA svasA nAgapatestu sA |
atiduHkhAnvitA vAchaM tamuvAchaivamastviti || 9||

tathaiva sA cha bhartAraM duHkhashIlamupAcharat |
upAyaiH shvetakAkIyaiH priyakAmA yashasvinI || 10||

RRitukAle tataH snAtA kadAchidvAsukeH svasA |
bhartAraM taM yathAnyAyamupatasthe mahAmunim || 11||

tatra tasyAH samabhavadgarbho jvalanasaMnibhaH |
atIva tapasA yukto vaishvAnarasamadyutiH || 12||

shuklapakShe yathA somo vyavardhata tathaiva saH || 12||

tataH katipayAhasya jaratkArurmahAtapAH |
utsa~Nge.asyAH shiraH kRRitvA suShvApa parikhinnavat || 13||

tasmi.nshcha supte viprendre savitAstamiyAdgirim |
ahnaH parikShaye brahma.nstataH sAchintayattadA || 14||

vAsukerbhaginI bhItA dharmalopAnmanasvinI || 14||

kiM nu me sukRRitaM bhUyAdbharturutthApanaM na vA |
duHkhashIlo hi dharmAtmA kathaM nAsyAparAdhnuyAm || 15||

kopo vA dharmashIlasya dharmalopo.atha vA punaH |
dharmalopo garIyAnvai syAdatretyakaronmanaH || 16||

utthApayiShye yadyenaM dhruvaM kopaM kariShyati |
dharmalopo bhavedasya sandhyAtikramaNe dhruvam || 17||

iti nishchitya manasA jaratkArurbhuja~NgamA |
tamRRiShiM dIptatapasaM shayAnamanalopamam || 18||

uvAchedaM vachaH shlakShNaM tato madhurabhAShiNI || 18||

uttiShTha tvaM mahAbhAga sUryo.astamupagachChati |
sandhyAmupAssva bhagavannapaH spRRiShTvA yatavrataH || 19||

prAduShkRRitAgnihotro.ayaM muhUrto ramyadAruNaH |
sandhyA pravartate cheyaM pashchimAyAM dishi prabho || 20||

evamuktaH sa bhagavA~njaratkArurmahAtapAH |
bhAryAM prasphuramANoShTha idaM vachanamabravIt || 21||

avamAnaH prayukto.ayaM tvayA mama bhuja~Ngame |
samIpe te na vatsyAmi gamiShyAmi yathAgatam || 22||

na hi tejo.asti vAmoru mayi supte vibhAvasoH |
astaM gantuM yathAkAlamiti me hRRidi vartate || 23||

na chApyavamatasyeha vastuM rocheta kasyachit |
kiM punardharmashIlasya mama vA madvidhasya vA || 24||

evamuktA jaratkArurbhartrA hRRidayakampanam |
abravIdbhaginI tatra vAsukeH saMniveshane || 25||

nAvamAnAtkRRitavatI tavAhaM pratibodhanam |
dharmalopo na te vipra syAdityetatkRRitaM mayA || 26||

uvAcha bhAryAmityukto jaratkArurmahAtapAH |
RRiShiH kopasamAviShTastyaktukAmo bhuja~NgamAm || 27||

na me vAganRRitaM prAha gamiShye.ahaM bhuja~Ngame |
samayo hyeSha me pUrvaM tvayA saha mithaH kRRitaH || 28||

sukhamasmyuShito bhadre brUyAstvaM bhrAtaraM shubhe |
ito mayi gate bhIru gataH sa bhagavAniti || 29||

tvaM chApi mayi niShkrAnte na shokaM kartumarhasi || 29||

ityuktA sAnavadyA~NgI pratyuvAcha patiM tadA |
jaratkAruM jaratkArushchintAshokaparAyaNA || 30||

bAShpagadgadayA vAchA mukhena parishuShyatA |
kRRitA~njalirvarArohA paryashrunayanA tataH || 31||

dhairyamAlambya vAmorUrhRRidayena pravepatA || 31||

na mAmarhasi dharmaj~na parityaktumanAgasam |
dharme sthitAM sthito dharme sadA priyahite ratAm || 32||

pradAne kAraNaM yachcha mama tubhyaM dvijottama |
tadalabdhavatIM mandAM kiM mAM vakShyati vAsukhiH || 33||

mAtRRishApAbhibhUtAnAM j~nAtInAM mama sattama |
apatyamIpShitaM tvattastachcha tAvanna dRRishyate || 34||

tvatto hyapatyalAbhena j~nAtInAM me shivaM bhavet |
samprayogo bhavennAyaM mama moghastvayA dvija || 35||

j~nAtInAM hitamichChantI bhagava.nstvAM prasAdaye |
imamavyaktarUpaM me garbhamAdhAya sattama || 36||

kathaM tyaktvA mahAtmA sangantumichChasyanAgasam || 36||

evamuktastu sa munirbhAryAM vachanamabravIt |
yadyuktamanurUpaM cha jaratkArustapodhanaH || 37||

astyeSha garbhaH subhage tava vaishvAnaropamaH |
RRiShiH paramadharmAtmA vedavedA~NgapAragaH || 38||

evamuktvA sa dharmAtmA jaratkArurmahAnRRiShiH |
ugrAya tapase bhUyo jagAma kRRitanishchayaH || 39||

\hrule

\medskip
                  44
\medskip

sUta uvAcha||

gatamAtraM tu bhartAraM jaratkAruravedayat |
bhrAtustvaritamAgamya yathAtathyaM tapodhana || 1||

tataH sa bhujagashreShThaH shrutvA sumahadapriyam |
uvAcha bhaginIM dInAM tadA dInataraH svayam || 2||

jAnAsi bhadre yatkAryaM pradAne kAraNaM cha yat |
pannagAnAM hitArthAya putraste syAttato yadi || 3||

sa sarpasatrAtkila no mokShayiShyati vIryavAn |
evaM pitAmahaH pUrvamuktavAnmAM suraiH saha || 4||

apyasti garbhaH subhage tasmAtte munisattamAt |
na chechChAmyaphalaM tasya dArakarma manIShiNaH || 5||

kAmaM cha mama na nyAyyaM praShTuM tvAM kAryamIdRRisham |
kiM tu kAryagarIyastvAttatastvAhamachUchudam || 6||

durvAsatAM viditvA cha bhartuste.atitapasvinaH |
nainamanvAgamiShyAmi kadAchiddhi shapetsa mAm || 7||

AchakShva bhadre bhartustvaM sarvameva vicheShTitam |
shalyamuddhara me ghoraM bhadre hRRidi chirasthitam || 8||

jaratkArustato vAkyamityuktA pratyabhAShata |
AshvAsayantI santaptaM vAsukiM pannageshvaram || 9||

pRRiShTo mayApatyahetoH sa mahAtmA mahAtapAH |
astItyudaramuddishya mamedaM gatavA.nshcha saH || 10||

svaireShvapi na tenAhaM smarAmi vitathaM kvachit |
uktapUrvaM kuto rAjansAmparAye sa vakShyati || 11||

na santApastvayA kAryaH kAryaM prati bhuja~Ngame |
utpatsyati hi te putro jvalanArkasamadyutiH || 12||

ityuktvA hi sa mAM bhrAtargato bhartA tapovanam |
tasmAdvyetu paraM duHkhaM tavedaM manasi sthitam || 13||

etachChrutvA sa nAgendro vAsukiH parayA mudA |
evamastviti tadvAkyaM bhaginyAH pratyagRRihNata || 14||

sAntvamAnArthadAnaishcha pUjayA chAnurUpayA |
sodaryAM pUjayAmAsa svasAraM pannagottamaH || 15||

tataH sa vavRRidhe garbho mahAtejA raviprabhaH |
yathA somo dvijashreShTha shuklapakShodito divi || 16||

yathAkAlaM tu sA brahmanprajaj~ne bhujagasvasA |
kumAraM devagarbhAbhaM pitRRimAtRRibhayApaham || 17||

vavRRidhe sa cha tatraiva nAgarAjaniveshane |
vedA.nshchAdhijage sA~NgAnbhArgavAchchyavanAtmajAt || 18||

charitavrato bAla eva buddhisattvaguNAnvitaH |
nAma chAsyAbhavatkhyAtaM lokeShvAstIka ityuta || 19||

astItyuktvA gato yasmAtpitA garbhasthameva tam |
vanaM tasmAdidaM tasya nAmAstIketi vishrutam || 20||

sa bAla eva tatrasthashcharannamitabuddhimAn |
gRRihe pannagarAjasya prayatnAtparyarakShyata || 21||

bhagavAniva deveshaH shUlapANirhiraNyadaH |
vivardhamAnaH sarvA.nstAnpannagAnabhyaharShayat || 22||

\hrule

\medskip
                  45
\medskip

shaunaka uvAcha||

yadapRRichChattadA rAjA mantriNo janamejayaH |
pituH svargagatiM tanme vistareNa punarvada || 1||

sUta uvAcha||

shRRiNu brahmanyathA pRRiShTA mantriNo nRRipatestadA |
AkhyAtavantaste sarve nidhanaM tatparikShitaH || 2||

janamejaya uvAcha||

jAnanti tu bhavantastadyathAvRRittaH pitA mama |
AsIdyathA cha nidhanaM gataH kAle mahAyashAH || 3||

shrutvA bhavatsakAshAddhi piturvRRittamasheShataH |
kalyANaM pratipatsyAmi viparItaM na jAtu chit || 4||

sUta uvAcha||

mantriNo.athAbruvanvAkyaM pRRiShTAstena mahAtmanA |
sarvadharmavidaH prAj~nA rAjAnaM janamejayam || 5||

dharmAtmA cha mahAtmA cha prajApAlaH pitA tava |
AsIdiha yathAvRRittaH sa mahAtmA shRRiNuShva tat || 6||

chAturvarNyaM svadharmasthaM sa kRRitvA paryarakShata |
dharmato dharmavidrAjA dharmo vigrahavAniva || 7||

rarakSha pRRithivIM devIM shrImAnatulavikramaH |
dveShTArastasya naivAsansa cha na dveShTi ka~nchana || 8||

samaH sarveShu bhUteShu prajApatirivAbhavat || 8||

brAhmaNAH kShatriyA vaishyAH shUdrAshchaiva svakarmasu |
sthitAH sumanaso rAja.nstena rAj~nA svanuShThitAH || 9||

vidhavAnAthakRRipaNAnvikalA.nshcha babhAra saH |
sudarshaH sarvabhUtAnAmAsItsoma ivAparaH || 10||

tuShTapuShTajanaH shrImAnsatyavAgdRRiDhavikramaH |
dhanurvede cha shiShyo.abhUnnRRipaH shAradvatasya saH || 11||

govindasya priyashchAsItpitA te janamejaya |
lokasya chaiva sarvasya priya AsInmahAyashAH || 12||

parikShINeShu kuruShu uttarAyAmajAyata |
parikShidabhavattena saubhadrasyAtmajo balI || 13||

rAjadharmArthakushalo yuktaH sarvaguNairnRRipaH |
jitendriyashchAtmavA.nshcha medhAvI vRRiddhasevitaH || 14||

ShaDvargavinmahAbuddhirnItidharmaviduttamaH |
prajA imAstava pitA ShaShTiM varShANyapAlayat || 15||

tato diShTAntamApannaH sarpeNAnativartitam || 15||

tatastvaM puruShashreShTha dharmeNa pratipedivAn |
idaM varShasahasrAya rAjyaM kurukulAgatam || 16||

bAla evAbhijAto.asi sarvabhUtAnupAlakaH || 16||

janamejaya uvAcha||

nAsminkule jAtu babhUva rAjA   yo na prajAnAM hitakRRitpriyashcha |
visheShataH prekShya pitAmahAnAM   vRRittaM mahadvRRittaparAyaNAnAm || 17||

kathaM nidhanamApannaH pitA mama tathAvidhaH |
AchakShadhvaM yathAvanme shrotumichChAmi tattvataH || 18||

sUta uvAcha||

evaM sa~nchoditA rAj~nA mantriNaste narAdhipam |
UchuH sarve yathAvRRittaM rAj~naH priyahite ratAH || 19||

babhUva mRRigayAshIlastava rAjanpitA sadA |
yathA pANDurmahAbhAgo dhanurdharavaro yudhi || 20||

asmAsvAsajya sarvANi rAjakAryANyasheShataH || 20||

sa kadAchidvanacharo mRRigaM vivyAdha patriNA |
viddhvA chAnvasarattUrNaM taM mRRigaM gahane vane || 21||

padAtirbaddhanistri.nshastatAyudhakalApavAn |
na chAsasAda gahane mRRigaM naShTaM pitA tava || 22||

parishrAnto vayaHsthashcha ShaShTivarSho jarAnvitaH |
kShudhitaH sa mahAraNye dadarsha munimantike || 23||

sa taM paprachCha rAjendro muniM maunavratAnvitam |
na cha ki~nchiduvAchainaM sa muniH pRRichChato.api san || 24||

tato rAjA kShuchChramArtastaM muniM sthANuvatsthitam |
maunavratadharaM shAntaM sadyo manyuvashaM yayau || 25||

na bubodha hi taM rAjA maunavratadharaM munim |
sa taM manyusamAviShTo dharShayAmAsa te pitA || 26||

mRRitaM sarpaM dhanuShkoTyA samutkShipya dharAtalAt |
tasya shuddhAtmanaH prAdAtskandhe bharatasattama || 27||

na chovAcha sa medhAvI tamatho sAdhvasAdhu vA |
tasthau tathaiva chAkrudhyansarpaM skandhena dhArayan || 28||

\hrule

\medskip
                  46
\medskip

mantriNa UchuH||

tataH sa rAjA rAjendra skandhe tasya bhuja~Ngamam |
muneH kShutkShAma Asajya svapuraM punarAyayau || 1||

RRiShestasya tu putro.abhUdgavi jAto mahAyashAH |
shRRi~NgI nAma mahAtejAstigmavIryo.atikopanaH || 2||

brahmANaM so.abhyupAgamya muniH pUjAM chakAra ha |
anuj~nAto gatastatra shRRi~NgI shushrAva taM tadA || 3||

sakhyuH sakAshAtpitaraM pitrA te dharShitaM tathA || 3||

mRRitaM sarpaM samAsaktaM pitrA te janamejaya |
vahantaM kurushArdUla skandhenAnapakAriNam || 4||

tapasvinamatIvAtha taM munipravaraM nRRipa |
jitendriyaM vishuddhaM cha sthitaM karmaNyathAdbhute || 5||

tapasA dyotitAtmAnaM sveShva~NgeShu yataM tathA |
shubhAchAraM shubhakathaM susthiraM tamalolupam || 6||

akShudramanasUyaM cha vRRiddhaM maunavrate sthitam |
sharaNyaM sarvabhUtAnAM pitrA viprakRRitaM tava || 7||

shashApAtha sa tachChrutvA pitaraM te ruShAnvitaH |
RRiSheH putro mahAtejA bAlo.api sthavirairvaraH || 8||

sa kShipramudakaM spRRiShTvA roShAdidamuvAcha ha |
pitaraM te.abhisandhAya tejasA prajvalanniva || 9||

anAgasi gurau yo me mRRitaM sarpamavAsRRijat |
taM nAgastakShakaH kruddhastejasA sAdayiShyati || 10||

saptarAtrAditaH pApaM pashya me tapaso balam || 10||

ityuktvA prayayau tatra pitA yatrAsya so.abhavat |
dRRiShTvA cha pitaraM tasmai shApaM taM pratyavedayat || 11||

sa chApi munishArdUlaH preShayAmAsa te pituH |
shapto.asi mama putreNa yatto bhava mahIpate || 12||

takShakastvAM mahArAja tejasA sAdayiShyati || 12||

shrutvA tu tadvacho ghoraM pitA te janamejaya |
yatto.abhavatparitrastastakShakAtpannagottamAt || 13||

tatastasmi.nstu divase saptame samupasthite |
rAj~naH samIpaM brahmarShiH kAshyapo gantumaichChata || 14||

taM dadarshAtha nAgendraH kAshyapaM takShakastadA |
tamabravItpannagendraH kAshyapaM tvaritaM vrajan || 15||

kva bhavA.nstvarito yAti kiM cha kAryaM chikIrShati || 15||

kAshyapa uvAcha||

yatra rAjA kurushreShThaH parikShinnAma vai dvija |
takShakeNa bhuja~Ngena dhakShyate kila tatra vai || 16||

gachChAmyahaM taM tvaritaH sadyaH kartumapajvaram |
mayAbhipannaM taM chApi na sarpo dharShayiShyati || 17||

takShaka uvAcha||

kimarthaM taM mayA daShTaM sa~njIvayitumichChasi |
brUhi kAmamahaM te.adya dadmi svaM veshma gamyatAm || 18||

mantriNa UchuH||

dhanalipsurahaM tatra yAmItyuktashcha tena saH |
tamuvAcha mahAtmAnaM mAnaya~nshlakShNayA girA || 19||

yAvaddhanaM prArthayase tasmAdrAj~nastato.adhikam |
gRRihANa matta eva tvaM saMnivartasva chAnagha || 20||

sa evamukto nAgena kAshyapo dvipadAM varaH |
labdhvA vittaM nivavRRite takShakAdyAvadIpsitam || 21||

tasminpratigate vipre Chadmanopetya takShakaH |
taM nRRipaM nRRipatishreShTha pitaraM dhArmikaM tava || 22||

prAsAdasthaM yattamapi dagdhavAnviShavahninA |
tatastvaM puruShavyAghra vijayAyAbhiShechitaH || 23||

etaddRRiShTaM shrutaM chApi yathAvannRRipasattama |
asmAbhirnikhilaM sarvaM kathitaM te sudAruNam || 24||

shrutvA chaitaM nRRipashreShTha pArthivasya parAbhavam |
asya charSherutta~Nkasya vidhatsva yadanantaram || 25||

janamejaya uvAcha||

etattu shrotumichChAmi aTavyAM nirjane vane |
sa.nvAdaM pannagendrasya kAshyapasya cha yattadA || 26||

kena dRRiShTaM shrutaM chApi bhavatAM shrotramAgatam |
shrutvA chAtha vidhAsyAmi pannagAntakarIM matim || 27||

mantriNa UchuH||

shRRiNu rAjanyathAsmAkaM yenaitatkathitaM purA |
samAgamaM dvijendrasya pannagendrasya chAdhvani || 28||

tasminvRRikShe naraH kashchidindhanArthAya pArthiva |
vichinvanpUrvamArUDhaH shuShkashAkhaM vanaspatim || 29||

abudhyamAnau taM tatra vRRikShasthaM pannagadvijau || 29||

sa tu tenaiva vRRikSheNa bhasmIbhUto.abhavattadA |
dvijaprabhAvAdrAjendra jIvitaH savanaspatiH || 30||

tena gatvA nRRipashreShTha nagare.asminniveditam |
yathAvRRittaM tu tatsarvaM takShakasya dvijasya cha || 31||

etatte kathitaM rAjanyathAvRRittaM yathAshrutam |
shrutvA tu nRRipashArdUla prakuruShva yathepsitam || 32||

sUta uvAcha||

mantriNAM tu vachaH shrutvA sa rAjA janamejayaH |
paryatapyata duHkhArtaH pratyapiMShatkare karam || 33||

niHshvAsamuShNamasakRRiddIrghaM rAjIvalochanaH |
mumochAshrUNi cha tadA netrAbhyAM pratataM nRRipaH || 34||

uvAcha cha mahIpAlo duHkhashokasamanvitaH || 34||

shrutvaitadbhavatAM vAkyaM piturme svargatiM prati |
nishchiteyaM mama matiryA vai tAM me nibodhata || 35||

anantaramahaM manye takShakAya durAtmane |
pratikartavyamityeva yena me hi.nsitaH pitA || 36||

RRiSherhi shRRi~NgervachanaM kRRitvA dagdhvA cha pArthivam |
yadi gachChedasau pApo nanu jIvetpitA mama || 37||

parihIyeta kiM tasya yadi jIvetsa pArthivaH |
kAshyapasya prasAdena mantriNAM sunayena cha || 38||

sa tu vAritavAnmohAtkAshyapaM dvijasattamam |
sa~njijIvayiShuM prAptaM rAjAnamaparAjitam || 39||

mahAnatikramo hyeSha takShakasya durAtmanaH |
dvijasya yo.adadaddravyaM mA nRRipaM jIvayediti || 40||

utta~Nkasya priyaM kurvannAtmanashcha mahatpriyam |
bhavatAM chaiva sarveShAM yAsyAmyapachitiM pituH || 41||

\hrule

\medskip
                  47
\medskip

sUta uvAcha||

evamuktvA tataH shrImAnmantribhishchAnumoditaH |
Aruroha pratij~nAM sa sarpasatrAya pArthivaH || 1||

brahmanbharatashArdUlo rAjA pArikShitastadA || 1||

purohitamathAhUya RRitvijaM vasudhAdhipaH |
abravIdvAkyasampannaH sampadarthakaraM vachaH || 2||

yo me hi.nsitavA.nstAtaM takShakaH sa durAtmavAn |
pratikuryAM yathA tasya tadbhavanto bruvantu me || 3||

api tatkarma viditaM bhavatAM yena pannagam |
takShakaM sampradIpte.agnau prApsye.ahaM sahabAndhavam || 4||

yathA tena pitA mahyaM pUrvaM dagdho viShAgninA |
tathAhamapi taM pApaM dagdhumichChAmi pannagam || 5||

RRitvija UchuH||

asti rAjanmahatsatraM tvadarthaM devanirmitam |
sarpasatramiti khyAtaM purANe kathyate nRRipa || 6||

AhartA tasya satrasya tvannAnyo.asti narAdhipa |
iti paurANikAH prAhurasmAkaM chAsti sa kratuH || 7||

sUta uvAcha||

evamuktaH sa rAjarShirmene sarpaM hi takShakam |
hutAshanamukhaM dIptaM praviShTamiti sattama || 8||

tato.abravInmantravidastAnrAjA brAhmaNA.nstadA |
AhariShyAmi tatsatraM sambhArAH sambhriyantu me || 9||

tataste RRitvijastasya shAstrato dvijasattama |
deshaM taM mApayAmAsuryaj~nAyatanakAraNAt || 10||

yathAvajj~nAnaviduShaH sarve buddhyA paraM gatAH || 10||

RRiddhyA paramayA yuktamiShTaM dvijagaNAyutam |
prabhUtadhanadhAnyADhyamRRitvigbhiH suniveshitam || 11||

nirmAya chApi vidhivadyaj~nAyatanamIpsitam |
rAjAnaM dIkShayAmAsuH sarpasatrAptaye tadA || 12||

idaM chAsIttatra pUrvaM sarpasatre bhaviShyati |
nimittaM mahadutpannaM yaj~navighnakaraM tadA || 13||

yaj~nasyAyatane tasminkriyamANe vacho.abravIt |
sthapatirbuddhisampanno vAstuvidyAvishAradaH || 14||

ityabravItsUtradhAraH sUtaH paurANikastadA |
yasmindeshe cha kAle cha mApaneyaM pravartitA || 15||

brAhmaNaM kAraNaM kRRitvA nAyaM sa.nsthAsyate kratuH || 15||

etachChrutvA tu rAjA sa prAgdIkShAkAlamabravIt |
kShattAraM neha me kashchidaj~nAtaH pravishediti || 16||

tataH karma pravavRRite sarpasatre vidhAnataH |
paryakrAma.nshcha vidhivatsve sve karmaNi yAjakAH || 17||

paridhAya kRRiShNavAsA.nsi dhUmasa.nraktalochanAH |
juhuvurmantravachchaiva samiddhaM jAtavedasam || 18||

kampayantashcha sarveShAmuragANAM manA.nsi te |
sarpAnAjuhuvustatra sarvAnagnimukhe tadA || 19||

tataH sarpAH samApetuH pradIpte havyavAhane |
viveShTamAnAH kRRipaNA AhvayantaH parasparam || 20||

visphurantaH shvasantashcha veShTayantastathA pare |
puchChaiH shirobhishcha bhRRishaM chitrabhAnuM prapedire || 21||

shvetAH kRRiShNAshcha nIlAshcha sthavirAH shishavastathA |
ruvanto bhairavAnnAdAnpeturdIpte vibhAvasau || 22||

evaM shatasahasrANi prayutAnyarbudAni cha |
avashAni vinaShTAni pannagAnAM dvijottama || 23||

indurA iva tatrAnye hastihastA ivApare |
mattA iva cha mAta~NgA mahAkAyA mahAbalAH || 24||

uchchAvachAshcha bahavo nAnAvarNA viSholbaNAH |
ghorAshcha parighaprakhyA dandashUkA mahAbalAH || 25||

prapeturagnAvuragA mAtRRivAgdaNDapIDitAH || 25||

\hrule

\medskip
                  48
\medskip

shaunaka uvAcha||

sarpasatre tadA rAj~naH pANDaveyasya dhImataH |
janamejayasya ke tvAsannRRitvijaH paramarShayaH || 1||

ke sadasyA babhUvushcha sarpasatre sudAruNe |
viShAdajanane.atyarthaM pannagAnAM mahAbhaye || 2||

sarvaM vistaratastAta bhavA~nsha.nsitumarhati |
sarpasatravidhAnaj~nA vij~neyAste hi sUtaja || 3||

sUta uvAcha||

hanta te kathayiShyAmi nAmAnIha manIShiNAm |
ye RRitvijaH sadasyAshcha tasyAsannRRipatestadA || 4||

tatra hotA babhUvAtha brAhmaNashchaNDabhArgavaH |
chyavanasyAnvaye jAtaH khyAto vedavidAM varaH || 5||

udgAtA brAhmaNo vRRiddho vidvAnkautsAryajaiminiH |
brahmAbhavachChAr~Ngaravo adhvaryurbodhapi~NgalaH || 6||

sadasyashchAbhavadvyAsaH putrashiShyasahAyavAn |
uddAlakaH shamaThakaH shvetaketushcha pa~nchamaH || 7||

asito devalashchaiva nAradaH parvatastathA |
AtreyaH kuNDajaTharo dvijaH kuTighaTastathA || 8||

vAtsyaH shrutashravA vRRiddhastapaHsvAdhyAyashIlavAn |
kahoDo devasharmA cha maudgalyaH shamasaubharaH || 9||

ete chAnye cha bahavo brAhmaNAH sa.nshitavratAH |
sadasyA abhava.nstatra satre pArikShitasya ha || 10||

juhvatsvRRitvikShvatha tadA sarpasatre mahAkratau |
ahayaH prApata.nstatra ghorAH prANibhayAvahAH || 11||

vasAmedovahAH kulyA nAgAnAM sampravartitAH |
vavau gandhashcha tumulo dahyatAmanishaM tadA || 12||

patatAM chaiva nAgAnAM dhiShThitAnAM tathAmbare |
ashrUyatAnishaM shabdaH pachyatAM chAgninA bhRRisham || 13||

takShakastu sa nAgendraH pura.ndaraniveshanam |
gataH shrutvaiva rAjAnaM dIkShitaM janamejayam || 14||

tataH sarvaM yathAvRRittamAkhyAya bhujagottamaH |
agachChachCharaNaM bhIta AgaskRRitvA pura.ndaram || 15||

tamindraH prAha suprIto na tavAstIha takShaka |
bhayaM nAgendra tasmAdvai sarpasatrAtkatha~nchana || 16||

prasAdito mayA pUrvaM tavArthAya pitAmahaH |
tasmAttava bhayaM nAsti vyetu te mAnaso jvaraH || 17||

evamAshvAsitastena tataH sa bhujagottamaH |
uvAsa bhavane tatra shakrasya muditaH sukhI || 18||

ajasraM nipatatsvagnau nAgeShu bhRRishaduHkhitaH |
alpasheShaparIvAro vAsukiH paryatapyata || 19||

kashmalaM chAvishadghoraM vAsukiM pannageshvaram |
sa ghUrNamAnahRRidayo bhaginImidamabravIt || 20||

dahyante.a~NgAni me bhadre disho na pratibhAnti cha |
sIdAmIva cha saMmohAdghUrNatIva cha me manaH || 21||

dRRiShTirbhramati me.atIva hRRidayaM dIryatIva cha |
patiShyAmyavasho.adyAhaM tasmindIpte vibhAvasau || 22||

pArikShitasya yaj~no.asau vartate.asmajjighA.nsayA |
vyaktaM mayApi gantavyaM pitRRirAjaniveshanam || 23||

ayaM sa kAlaH samprApto yadarthamasi me svasaH |
jaratkAroH purA dattA sA trAhyasmAnsabAndhavAn || 24||

AstIkaH kila yaj~naM taM vartantaM bhujagottame |
pratiShetsyati mAM pUrvaM svayamAha pitAmahaH || 25||

tadvatse brUhi vatsaM svaM kumAraM vRRiddhasaMmatam |
mamAdya tvaM sabhRRityasya mokShArthaM vedavittamam || 26||

\hrule

\medskip
                  49
\medskip

sUta uvAcha||

tata AhUya putraM svaM jaratkArurbhuja~NgamA |
vAsukernAgarAjasya vachanAdidamabravIt || 1||

ahaM tava pituH putra bhrAtrA dattA nimittataH |
kAlaH sa chAyaM samprAptastatkuruShva yathAtatham || 2||

AstIka uvAcha||

kiMnimittaM mama piturdattA tvaM mAtulena me |
tanmamAchakShva tattvena shrutvA kartAsmi tattathA || 3||

sUta uvAcha||

tata AchaShTa sA tasmai bAndhavAnAM hitaiShiNI |
bhaginI nAgarAjasya jaratkAruraviklavA || 4||

bhujagAnAmasheShANAM mAtA kadrUriti shrutiH |
tayA shaptA ruShitayA sutA yasmAnnibodha tat || 5||

uchChaiHshravAH so.ashvarAjo yanmithyA na kRRito mama |
vinatAnimittaM paNite dAsabhAvAya putrakAH || 6||

janamejayasya vo yaj~ne dhakShyatyanilasArathiH |
tatra pa~nchatvamApannAH pretalokaM gamiShyatha || 7||

tAM cha shaptavatImevaM sAkShAllokapitAmahaH |
evamastviti tadvAkyaM provAchAnumumoda cha || 8||

vAsukishchApi tachChrutvA pitAmahavachastadA |
amRRite mathite tAta devA~nsharaNamIyivAn || 9||

siddhArthAshcha surAH sarve prApyAmRRitamanuttamam |
bhrAtaraM me puraskRRitya prajApatimupAgaman || 10||

te taM prasAdayAmAsurdevAH sarve pitAmaham |
rAj~nA vAsukinA sArdhaM sa shApo na bhavediti || 11||

vAsukirnAgarAjo.ayaM duHkhito j~nAtikAraNAt |
abhishApaH sa mAtrAsya bhagavanna bhavediti || 12||

brahmovAcha||

jaratkArurjaratkAruM yAM bhAryAM samavApsyati |
tatra jAto dvijaH shApAdbhujagAnmokShayiShyati || 13||

jaratkAruruvAcha||

etachChrutvA tu vachanaM vAsukiH pannageshvaraH |
prAdAnmAmamaraprakhya tava pitre mahAtmane || 14||

prAgevAnAgate kAle tatra tvaM mayyajAyathAH || 14||

ayaM sa kAlaH samprApto bhayAnnastrAtumarhasi |
bhrAtaraM chaiva me tasmAttrAtumarhasi pAvakAt || 15||

amoghaM naH kRRitaM tatsyAdyadahaM tava dhImate |
pitre dattA vimokShArthaM kathaM vA putra manyase || 16||

sUta uvAcha||

evamuktastathetyuktvA so.astIko mAtaraM tadA |
abravIdduHkhasantaptaM vAsukiM jIvayanniva || 17||

ahaM tvAM mokShayiShyAmi vAsuke pannagottama |
tasmAchChApAnmahAsattva satyametadbravImi te || 18||

bhava svasthamanA nAga na hi te vidyate bhayam |
prayatiShye tathA saumya yathA shreyo bhaviShyati || 19||

na me vAganRRitaM prAha svaireShvapi kuto.anyathA || 19||

taM vai nRRipavaraM gatvA dIkShitaM janamejayam |
vAgbhirma~NgalayuktAbhistoShayiShye.adya mAtula || 20||

yathA sa yaj~no nRRipaternirvartiShyati sattama || 20||

sa sambhAvaya nAgendra mayi sarvaM mahAmate |
na te mayi mano jAtu mithyA bhavitumarhati || 21||

vAsukiruvAcha||

AstIka parighUrNAmi hRRidayaM me vidIryate |
dishashcha na prajAnAmi brahmadaNDanipIDitaH || 22||

AstIka uvAcha||

na santApastvayA kAryaH katha~nchitpannagottama |
dIptAdagneH samutpannaM nAshayiShyAmi te bhayam || 23||

brahmadaNDaM mahAghoraM kAlAgnisamatejasam |
nAshayiShyAmi mAtra tvaM bhayaM kArShIH katha~nchana || 24||

sUta uvAcha||

tataH sa vAsukerghoramapanIya manojvaram |
AdhAya chAtmano.a~NgeShu jagAma tvarito bhRRisham || 25||

janamejayasya taM yaj~naM sarvaiH samuditaM guNaiH |
mokShAya bhujagendrANAmAstIko dvijasattamaH || 26||

sa gatvApashyadAstIko yaj~nAyatanamuttamam |
vRRitaM sadasyairbahubhiH sUryavahnisamaprabhaiH || 27||

sa tatra vArito dvAHsthaiH pravishandvijasattamaH |
abhituShTAva taM yaj~naM praveshArthI dvijottamaH || 28||

\hrule

\medskip
                  50
\medskip

AstIka uvAcha||

somasya yaj~no varuNasya yaj~naH   prajApateryaj~na AsItprayAge |
tathA yaj~no.ayaM tava bhAratAgrya   pArikShita svasti no.astu priyebhyaH || 1||

shakrasya yaj~naH shatasa~Nkhya ukta  stathAparastulyasa~NkhyaH shataM vai |
tathA yaj~no.ayaM tava bhAratAgrya   pArikShita svasti no.astu priyebhyaH || 2||

yamasya yaj~no harimedhasashcha   yathA yaj~no rantidevasya rAj~naH |
tathA yaj~no.ayaM tava bhAratAgrya   pArikShita svasti no.astu priyebhyaH || 3||

gayasya yaj~naH shashabindoshcha rAj~no   yaj~nastathA vaishravaNasya rAj~naH |
tathA yaj~no.ayaM tava bhAratAgrya   pArikShita svasti no.astu priyebhyaH || 4||

nRRigasya yaj~nastvajamIDhasya chAsI  dyathA yaj~no dAsharatheshcha rAj~naH |
tathA yaj~no.ayaM tava bhAratAgrya   pArikShita svasti no.astu priyebhyaH || 5||

yaj~naH shruto no divi devasUno  ryudhiShThirasyAjamIDhasya rAj~naH |
tathA yaj~no.ayaM tava bhAratAgrya   pArikShita svasti no.astu priyebhyaH || 6||

kRRiShNasya yaj~naH satyavatyAH sutasya   svayaM cha karma prachakAra yatra |
tathA yaj~no.ayaM tava bhAratAgrya   pArikShita svasti no.astu priyebhyaH || 7||

ime hi te sUryahutAshavarchasaH   samAsate vRRitrahaNaH kratuM yathA |
naiShAM j~nAnaM vidyate j~nAtumadya   dattaM yebhyo na praNashyetkatha~nchit || 8||

RRitviksamo nAsti lokeShu chaiva   dvaipAyaneneti vinishchitaM me |
etasya shiShyA hi kShitiM charanti   sarvartvijaH karmasu sveShu dakShAH || 9||

vibhAvasushchitrabhAnurmahAtmA   hiraNyaretA vishvabhukkRRiShNavartmA |
pradakShiNAvartashikhaH pradIpto   havyaM tavedaM hutabhugvaShTi devaH || 10||

neha tvadanyo vidyate jIvaloke   samo nRRipaH pAlayitA prajAnAm |
dhRRityA cha te prItamanAH sadAhaM   tvaM vA rAjA dharmarAjo yamo vA || 11||

shakraH sAkShAdvajrapANiryatheha   trAtA loke.asmi.nstvaM tatheha prajAnAm |
matastvaM naH puruShendreha loke   na cha tvadanyo gRRihapatirasti yaj~ne || 12||

khaTvA~NganAbhAgadilIpakalpo   yayAtimAndhAtRRisamaprabhAvaH |
AdityatejaHpratimAnatejA   bhIShmo yathA bhrAjasi suvratastvam || 13||

vAlmIkivatte nibhRRitaM sudhairyaM   vasiShThavatte niyatashcha kopaH |
prabhutvamindreNa samaM mataM me   dyutishcha nArAyaNavadvibhAti || 14||

yamo yathA dharmavinishchayaj~naH   kRRiShNo yathA sarvaguNopapannaH |
shriyAM nivAso.asi yathA vasUnAM   nidhAnabhUto.asi tathA kratUnAm || 15||

dambhodbhavenAsi samo balena   rAmo yathA shastravidastravichcha |
aurvatritAbhyAmasi tulyatejA   duShprekShaNIyo.asi bhagIratho vA || 16||

sUta uvAcha||

evaM stutAH sarva eva prasannA   rAjA sadasyA RRitvijo havyavAhaH |
teShAM dRRiShTvA bhAvitAnI~NgitAni   provAcha rAjA janamejayo.atha || 17||

\hrule

\medskip
                  51
\medskip

janamejaya uvAcha||

bAlo vAkyaM sthavira iva prabhAShate   nAyaM bAlaH sthaviro.ayaM mato me |
ichChAmyahaM varamasmai pradAtuM   tanme viprA vitaradhvaM sametAH || 1||

sadasyA UchuH||

bAlo.api vipro mAnya eveha rAj~nAM   yashchAvidvAnyashcha vidvAnyathAvat |
sarvAnkAmA.nstvatta eSho.arhate.adya   yathA cha nastakShaka eti shIghram || 2||

sUta uvAcha||

vyAhartukAme varade nRRipe dvijaM   varaM vRRiNIShveti tato.abhyuvAcha |
hotA vAkyaM nAtihRRiShTAntarAtmA   karmaNyasmi.nstakShako naiti tAvat || 3||

janamejaya uvAcha||

yathA chedaM karma samApyate me   yathA cha nastakShaka eti shIghram |
tathA bhavantaH prayatantu sarve   paraM shaktyA sa hi me vidviShANaH || 4||

RRitvija UchuH||

yathA shAstrANi naH prAhuryathA sha.nsati pAvakaH |
indrasya bhavane rAja.nstakShako bhayapIDitaH || 5||

sUta uvAcha||

yathA sUto lohitAkSho mahAtmA   paurANiko veditavAnpurastAt |
sa rAjAnaM prAha pRRiShTastadAnIM   yathAhurviprAstadvadetannRRideva || 6||

purANamAgamya tato bravImyahaM   dattaM tasmai varamindreNa rAjan |
vaseha tvaM matsakAshe sugupto   na pAvakastvAM pradahiShyatIti || 7||

etachChrutvA dIkShitastapyamAna   Aste hotAraM chodayankarmakAle |
hotA cha yattaH sa juhAva mantrai  ratho indraH svayamevAjagAma || 8||

vimAnamAruhya mahAnubhAvaH   sarvairdevaiH parisa.nstUyamAnaH |
balAhakaishchApyanugamyamAno   vidyAdharairapsarasAM gaNaishcha || 9||

tasyottarIye nihitaH sa nAgo   bhayodvignaH sharma naivAbhyagachChat |
tato rAjA mantravido.abravItpunaH   kruddho vAkyaM takShakasyAntamichChan || 10||

indrasya bhavane viprA yadi nAgaH sa takShakaH |
tamindreNaiva sahitaM pAtayadhvaM vibhAvasau || 11||

RRitvija UchuH||

ayamAyAti vai tUrNaM takShakaste vashaM nRRipa |
shrUyate.asya mahAnnAdo ruvato bhairavaM bhayAt || 12||

nUnaM mukto vajrabhRRitA sa nAgo   bhraShTashchA~NkAnmantravisrastakAyaH |
ghUrNannAkAshe naShTasa~nj~no.abhyupaiti   tIvrAnniHshvAsAnniHshvasanpannagendraH || 13||

vartate tava rAjendra karmaitadvidhivatprabho |
asmai tu dvijamukhyAya varaM tvaM dAtumarhasi || 14||

janamejaya uvAcha||

bAlAbhirUpasya tavAprameya   varaM prayachChAmi yathAnurUpam |
vRRiNIShva yatte.abhimataM hRRidi sthitaM   tatte pradAsyAmyapi chedadeyam || 15||

sUta uvAcha||

patiShyamANe nAgendre takShake jAtavedasi |
idamantaramityevaM tadAstIko.abhyachodayat || 16||

varaM dadAsi chenmahyaM vRRiNomi janamejaya |
satraM te viramatvetanna pateyurihoragAH || 17||

evamuktastato rAjA brahmanpArikShitastadA |
nAtihRRiShTamanA vAkyamAstIkamidamabravIt || 18||

suvarNaM rajataM gAshcha yachchAnyanmanyase vibho |
tatte dadyAM varaM vipra na nivartetkraturmama || 19||

AstIka uvAcha||

suvarNaM rajataM gAshcha na tvAM rAjanvRRiNomyaham |
satraM te viramatvetatsvasti mAtRRikulasya naH || 20||

sUta uvAcha||

AstIkenaivamuktastu rAjA pArikShitastadA |
punaH punaruvAchedamAstIkaM vadatAM varam || 21||

anyaM varaya bhadraM te varaM dvijavarottama |
ayAchata na chApyanyaM varaM sa bhRRigunandana || 22||

tato vedavidastatra sadasyAH sarva eva tam |
rAjAnamUchuH sahitA labhatAM brAhmaNo varam || 23||

\hrule

\medskip
                  52
\medskip

shaunaka uvAcha||

ye sarpAH sarpasatre.asminpatitA havyavAhane |
teShAM nAmAni sarveShAM shrotumichChAmi sUtaja || 1||

sUta uvAcha||

sahasrANi bahUnyasminprayutAnyarbudAni cha |
na shakyaM parisa~NkhyAtuM bahutvAdvedavittama || 2||

yathAsmRRiti tu nAmAni pannagAnAM nibodha me |
uchyamAnAni mukhyAnAM hutAnAM jAtavedasi || 3||

vAsukeH kulajA.nstAvatprAdhAnyena nibodha me |
nIlaraktAnsitAnghorAnmahAkAyAnviSholbaNAn || 4||

koTiko mAnasaH pUrNaH sahaH pailo halIsakaH |
pichChilaH koNapashchakraH koNavegaH prakAlanaH || 5||

hiraNyavAhaH sharaNaH kakShakaH kAladantakaH |
ete vAsukijA nAgAH praviShTA havyavAhanam || 6||

takShakasya kule jAtAnpravakShyAmi nibodha tAn |
puchChaNDako maNDalakaH piNDabhettA rabheNakaH || 7||

uchChikhaH suraso dra~Ngo balaheDo virohaNaH |
shilIshalakaro mUkaH sukumAraH pravepanaH || 8||

mudgaraH shasharomA cha sumanA vegavAhanaH |
ete takShakajA nAgAH praviShTA havyavAhanam || 9||

pArAvataH pAriyAtraH pANDaro hariNaH kRRishaH |
viha~NgaH sharabho modaH pramodaH saMhatA~NgadaH || 10||

airAvatakulAdete praiviShTA havyavAhanam |
kauravyakulajAnnAgA~nshRRiNu me dvijasattama || 11||

aiNDilaH kuNDalo muNDo veNiskandhaH kumArakaH |
bAhukaH shRRi~Ngavegashcha dhUrtakaH pAtapAtarau || 12||

dhRRitarAShTrakule jAtA~nshRRiNu nAgAnyathAtatham |
kIrtyamAnAnmayA brahmanvAtavegAnviSholbaNAn || 13||

sha~NkukarNaH pi~NgalakaH kuThAramukhamechakau |
pUrNA~NgadaH pUrNamukhaH prahasaH shakunirhariH || 14||

AmAhaThaH komaThakaH shvasano mAnavo vaTaH |
bhairavo muNDavedA~NgaH pisha~NgashchodrapAragaH || 15||

RRiShabho vegavAnnAma piNDArakamahAhanU |
raktA~NgaH sarvasAra~NgaH samRRiddhaH pATarAkShasau || 16||

varAhako vAraNakaH sumitrashchitravedikaH |
parAsharastaruNako maNiskandhastathAruNiH || 17||

iti nAgA mayA brahmankIrtitAH kIrtivardhanAH |
prAdhAnyena bahutvAttu na sarve parikIrtitAH || 18||

eteShAM putrapautrAstu prasavasya cha santatiH |
na shakyAH parisa~NkhyAtuM ye dIptaM pAvakaM gatAH || 19||

saptashIrShA dvishIrShAshcha pa~nchashIrShAstathApare |
kAlAnalaviShA ghorA hutAH shatasahasrashaH || 20||

mahAkAyA mahAvIryAH shailashRRi~NgasamuchChrayAH |
yojanAyAmavistArA dviyojanasamAyatAH || 21||

kAmarUpAH kAmagamA dIptAnalaviSholbaNAH |
dagdhAstatra mahAsatre brahmadaNDanipIDitAH || 22||

\hrule

\medskip
                  53
\medskip

sUta uvAcha||

idamatyadbhutaM chAnyadAstIkasyAnushushrumaH |
tathA varaishChandyamAne rAj~nA pArikShitena ha || 1||

indrahastAchchyuto nAgaH kha eva yadatiShThata |
tatashchintAparo rAjA babhUva janamejayaH || 2||

hUyamAne bhRRishaM dIpte vidhivatpAvake tadA |
na sma sa prApatadvahnau takShako bhayapIDitaH || 3||

shaunaka uvAcha||

kiM sUta teShAM viprANAM mantragrAmo manIShiNAm |
na pratyabhAttadAgnau yanna papAta sa takShakaH || 4||

sUta uvAcha||

tamindrahastAdvisrastaM visa~nj~naM pannagottamam |
AstIkastiShTha tiShTheti vAchastisro.abhyudairayat || 5||

vitasthe so.antarikShe.atha hRRidayena vidUyatA |
yathA tiShTheta vai kashchidgochakrasyAntarA naraH || 6||

tato rAjAbravIdvAkyaM sadasyaishchodito bhRRisham |
kAmametadbhavatvevaM yathAstIkasya bhAShitam || 7||

samApyatAmidaM karma pannagAH santvanAmayAH |
prIyatAmayamAstIkaH satyaM sUtavacho.astu tat || 8||

tato halahalAshabdaH prItijaH samavartata |
AstIkasya vare datte tathaivopararAma cha || 9||

sa yaj~naH pANDaveyasya rAj~naH pArikShitasya ha |
prItimA.nshchAbhavadrAjA bhArato janamejayaH || 10||

RRitvigbhyaH sasadasyebhyo ye tatrAsansamAgatAH |
tebhyashcha pradadau vittaM shatasho.atha sahasrashaH || 11||

lohitAkShAya sUtAya tathA sthapataye vibhuH |
yenoktaM tatra satrAgre yaj~nasya vinivartanam || 12||

nimittaM brAhmaNa iti tasmai vittaM dadau bahu |
tatashchakArAvabhRRithaM vidhidRRiShTena karmaNA || 13||

AstIkaM preShayAmAsa gRRihAneva susatkRRitam |
rAjA prItamanAH prItaM kRRitakRRityaM manIShiNam || 14||

punarAgamanaM kAryamiti chainaM vacho.abravIt |
bhaviShyasi sadasyo me vAjimedhe mahAkratau || 15||

tathetyuktvA pradudrAva sa chAstIko mudA yutaH |
kRRitvA svakAryamatulaM toShayitvA cha pArthivam || 16||

sa gatvA paramaprIto mAtaraM mAtulaM cha tam |
abhigamyopasa~NgRRihya yathAvRRittaM nyavedayat || 17||

etachChrutvA prIyamANAH sametA   ye tatrAsanpannagA vItamohAH |
te.a.astIke vai prItimanto babhUvu  rUchushchainaM varamiShTaM vRRiNIShva || 18||

bhUyo bhUyaH sarvashaste.abruva.nstaM   kiM te priyaM karavAmo.adya vidvan |
prItA vayaM mokShitAshchaiva sarve   kAmaM kiM te karavAmo.adya vatsa || 19||

AstIka uvAcha||

sAyaM prAtaH suprasannAtmarUpA   loke viprA mAnavAshchetare.api |
dharmAkhyAnaM ye vadeyurmamedaM   teShAM yuShmadbhyo naiva ki~nchidbhayaM syAt || 20||

sUta uvAcha||

taishchApyukto bhAgineyaH prasannai  retatsatyaM kAmamevaM charantaH |
prItyA yuktA IpsitaM sarvashaste   kartAraH sma pravaNA bhAgineya || 21||

jaratkArorjaratkArvAM samutpanno mahAyashAH |
AstIkaH satyasandho mAM pannagebhyo.abhirakShatu || 22||

asitaM chArtimantaM cha sunIthaM chApi yaH smaret |
divA vA yadi vA rAtrau nAsya sarpabhayaM bhavet || 23||

sUta uvAcha||

mokShayitvA sa bhujagAnsarpasatrAddvijottamaH |
jagAma kAle dharmAtmA diShTAntaM putrapautravAn || 24||

ityAkhyAnaM mayAstIkaM yathAvatkIrtitaM tava |
yatkIrtayitvA sarpebhyo na bhayaM vidyate kvachit || 25||

shrutvA dharmiShThamAkhyAnamAstIkaM puNyavardhanam |
AstIkasya kavervipra shrImachcharitamAditaH || 26||

shaunaka uvAcha||

bhRRiguva.nshAtprabhRRityeva tvayA me kathitaM mahat |
AkhyAnamakhilaM tAta saute prIto.asmi tena te || 27||

prakShyAmi chaiva bhUyastvAM yathAvatsUtanandana |
yAM kathAM vyAsasampannAM tAM cha bhUyaH prachakShva me || 28||

tasminparamaduShprApe sarpasatre mahAtmanAm |
karmAntareShu vidhivatsadasyAnAM mahAkave || 29||

yA babhUvuH kathAshchitrA yeShvartheShu yathAtatham |
tvatta ichChAmahe shrotuM saute tvaM vai vichakShaNaH || 30||

sUta uvAcha||

karmAntareShvakathayandvijA vedAshrayAH kathAH |
vyAsastvakathayannityamAkhyAnaM bhArataM mahat || 31||

shaunaka uvAcha||

mahAbhAratamAkhyAnaM pANDavAnAM yashaskaram |
janamejayena yatpRRiShTaH kRRiShNadvaipAyanastadA || 32||

shrAvayAmAsa vidhivattadA karmAntareShu saH |
tAmahaM vidhivatpuNyAM shrotumichChAmi vai kathAm || 33||

manaHsAgarasambhUtAM maharSheH puNyakarmaNaH |
kathayasva satAM shreShTha na hi tRRipyAmi sUtaja || 34||

sUta uvAcha||

hanta te kathayiShyAmi mahadAkhyAnamuttamam |
kRRiShNadvaipAyanamataM mahAbhAratamAditaH || 35||

tajjuShasvottamamate kathyamAnaM mayA dvija |
sha.nsituM tanmanoharSho mamApIha pravartate || 36||

\hrule

\medskip
              Adiva.nshAvataraNaparva
                  54
\medskip

sUta uvAcha||

shrutvA tu sarpasatrAya dIkShitaM janamejayam |
abhyAgachChadRRiShirvidvAnkRRiShNadvaipAyanastadA || 1||

janayAmAsa yaM kAlI shakteH putrAtparAsharAt |
kanyaiva yamunAdvIpe pANDavAnAM pitAmaham || 2||

jAtamAtrashcha yaH sadya iShTyA dehamavIvRRidhat |
vedA.nshchAdhijage sA~NgAnsetihAsAnmahAyashAH || 3||

yaM nAtitapasA kashchinna vedAdhyayanena cha |
na vratairnopavAsaishcha na prasUtyA na manyunA || 4||

vivyAsaikaM chaturdhA yo vedaM vedavidAM varaH |
parAvaraj~no brahmarShiH kaviH satyavrataH shuchiH || 5||

yaH pANDuM dhRRitarAShTraM cha viduraM chApyajIjanat |
shantanoH santatiM tanvanpuNyakIrtirmahAyashAH || 6||

janamejayasya rAjarSheH sa tadyaj~nasadastadA |
vivesha shiShyaiH sahito vedavedA~NgapAragaiH || 7||

tatra rAjAnamAsInaM dadarsha janamejayam |
vRRitaM sadasyairbahubhirdevairiva pura.ndaram || 8||

tathA mUrdhAvasiktaishcha nAnAjanapadeshvaraiH |
RRitvigbhirdevakalpaishcha kushalairyaj~nasa.nstare || 9||

janamejayastu rAjarShirdRRiShTvA tamRRiShimAgatam |
sagaNo.abyudyayau tUrNaM prItyA bharatasattamaH || 10||

kA~nchanaM viShTaraM tasmai sadasyAnumate prabhuH |
AsanaM kalpayAmAsa yathA shakro bRRihaspateH || 11||

tatropaviShTaM varadaM devarShigaNapUjitam |
pUjayAmAsa rAjendraH shAstradRRiShTena karmaNA || 12||

pAdyamAchamanIyaM cha arghyaM gAM cha vidhAnataH |
pitAmahAya kRRiShNAya tadarhAya nyavedayat || 13||

pratigRRihya cha tAM pUjAM pANDavAjjanamejayAt |
gAM chaiva samanuj~nAya vyAsaH prIto.abhavattadA || 14||

tathA sampUjayitvA taM yatnena prapitAmaham |
upopavishya prItAtmA paryapRRichChadanAmayam || 15||

bhagavAnapi taM dRRiShTvA kushalaM prativedya cha |
sadasyaiH pUjitaH sarvaiH sadasyAnabhyapUjayat || 16||

tatastaM satkRRitaM sarvaiH sadasyairjanamejayaH |
idaM pashchAddvijashreShThaM paryapRRichChatkRRitA~njaliH || 17||

kurUNAM pANDavAnAM cha bhavAnpratyakShadarshivAn |
teShAM charitamichChAmi kathyamAnaM tvayA dvija || 18||

kathaM samabhavadbhedasteShAmakliShTakarmaNAm |
tachcha yuddhaM kathaM vRRittaM bhUtAntakaraNaM mahat || 19||

pitAmahAnAM sarveShAM daivenAviShTachetasAm |
kArtsnyenaitatsamAchakShva bhagavankushalo hyasi || 20||

tasya tadvachanaM shrutvA kRRiShNadvaipAyanastadA |
shashAsa shiShyamAsInaM vaishampAyanamantike || 21||

kurUNAM pANDavAnAM cha yathA bhedo.abhavatpurA |
tadasmai sarvamAchakShva yanmattaH shrutavAnasi || 22||

gurorvachanamAj~nAya sa tu viprarShabhastadA |
AchachakShe tataH sarvamitihAsaM purAtanam || 23||

tasmai rAj~ne sadasyebhyaH kShatriyebhyashcha sarvashaH |
bhedaM rAjyavinAshaM cha kurupANDavayostadA || 24||

\hrule

\medskip
                  55
\medskip

vaishampAyana uvAcha||

gurave prA~NnamaskRRitya manobuddhisamAdhibhiH |
sampUjya cha dvijAnsarvA.nstathAnyAnviduSho janAn || 1||

maharSheH sarvalokeShu vishrutasyAsya dhImataH |
pravakShyAmi mataM kRRitsnaM vyAsasyAmitatejasaH || 2||

shrotuM pAtraM cha rAja.nstvaM prApyemAM bhAratIM kathAm |
gurorvaktuM parispando mudA protsAhatIva mAm || 3||

shRRiNu rAjanyathA bhedaH kurupANDavayorabhUt |
rAjyArthe dyUtasambhUto vanavAsastathaiva cha || 4||

yathA cha yuddhamabhavatpRRithivIkShayakArakam |
tatte.ahaM sampravakShyAmi pRRichChate bharatarShabha || 5||

mRRite pitari te vIrA vanAdetya svamandiram |
nachirAdiva vidvA.nso vede dhanuShi chAbhavan || 6||

tA.nstathA rUpavIryaujaHsampannAnpaurasaMmatAn |
nAmRRiShyankuravo dRRiShTvA pANDavA~nshrIyashobhRRitaH || 7||

tato duryodhanaH krUraH karNashcha sahasaubalaH |
teShAM nigrahanirvAsAnvividhA.nste samAcharan || 8||

dadAvatha viShaM pApo bhImAya dhRRitarAShTrajaH |
jarayAmAsa tadvIraH sahAnnena vRRikodaraH || 9||

pramANakoTyAM sa.nsuptaM punarbaddhvA vRRikodaram |
toyeShu bhImaM ga~NgAyAH prakShipya puramAvrajat || 10||

yadA prabuddhaH kaunteyastadA sa~nChidya bandhanam |
udatiShThanmahArAja bhImaseno gatavyathaH || 11||

AshIviShaiH kRRiShNasarpaiH suptaM chainamada.nshayat |
sarveShvevA~NgadesheShu na mamAra cha shatruhA || 12||

teShAM tu viprakAreShu teShu teShu mahAmatiH |
mokShaNe pratighAte cha viduro.avahito.abhavat || 13||

svargastho jIvalokasya yathA shakraH sukhAvahaH |
pANDavAnAM tathA nityaM viduro.api sukhAvahaH || 14||

yadA tu vividhopAyaiH sa.nvRRitairvivRRitairapi |
nAshaknodvinihantuM tAndaivabhAvyartharakShitAn || 15||

tataH saMmantrya sachivairvRRiShaduHshAsanAdibhiH |
dhRRitarAShTramanuj~nApya jAtuShaM gRRihamAdishat || 16||

tatra tAnvAsayAmAsa pANDavAnamitaujasaH |
adAhayachcha visrabdhAnpAvakena punastadA || 17||

vidurasyaiva vachanAtkhanitrI vihitA tataH |
mokShayAmAsa yogena te muktAH prAdravanbhayAt || 18||

tato mahAvane ghore hiDimbaM nAma rAkShasam |
bhImaseno.avadhItkruddho bhuvi bhImaparAkramaH || 19||

atha sandhAya te vIrA ekachakrAM vraja.nstadA |
brahmarUpadharA bhUtvA mAtrA saha parantapAH || 20||

tatra te brAhmaNArthAya bakaM hatvA mahAbalam |
brAhmaNaiH sahitA jagmuH pA~nchAlAnAM puraM tataH || 21||

te tatra draupadIM labdhvA parisa.nvatsaroShitAH |
viditA hAstinapuraM pratyAjagmurari.ndamAH || 22||

ta uktA dhRRitarAShTreNa rAj~nA shAntanavena cha |
bhrAtRRibhirvigrahastAta kathaM vo na bhavediti || 23||

asmAbhiH khANDavaprasthe yuShmadvAso.anuchintitaH || 23||

tasmAjjanapadopetaM suvibhaktamahApatham |
vAsAya khANDavaprasthaM vrajadhvaM gatamanyavaH || 24||

tayoste vachanAjjagmuH saha sarvaiH suhRRijjanaiH |
nagaraM khANDavaprasthaM ratnAnyAdAya sarvashaH || 25||

tatra te nyavasanrAjansa.nvatsaragaNAnbahUn |
vashe shastrapratApena kurvanto.anyAnmahIkShitaH || 26||

evaM dharmapradhAnAste satyavrataparAyaNAH |
apramattotthitAH kShAntAH pratapanto.ahitA.nstadA || 27||

ajayadbhImasenastu dishaM prAchIM mahAbalaH |
udIchImarjuno vIraH pratIchIM nakulastathA || 28||

dakShiNAM sahadevastu vijigye paravIrahA |
evaM chakrurimAM sarve vashe kRRitsnAM vasundharAm || 29||

pa~nchabhiH sUryasa~NkAshaiH sUryeNa cha virAjatA |
ShaTsUryevAbabhau pRRithvI pANDavaiH satyavikramaiH || 30||

tato nimitte kasmi.nshchiddharmarAjo yudhiShThiraH |
vanaM prasthApayAmAsa bhrAtaraM vai dhana~njayam || 31||

sa vai sa.nvatsaraM pUrNaM mAsaM chaikaM vane.avasat |
tato.agachChaddhRRiShIkeshaM dvAravatyAM kadAchana || 32||

labdhavA.nstatra bIbhatsurbhAryAM rAjIvalochanAm |
anujAM vAsudevasya subhadrAM bhadrabhAShiNIm || 33||

sA shachIva mahendreNa shrIH kRRiShNeneva sa~NgatA |
subhadrA yuyuje prItA pANDavenArjunena ha || 34||

atarpayachcha kaunteyaH khANDave havyavAhanam |
bIbhatsurvAsudevena sahito nRRipasattama || 35||

nAtibhAro hi pArthasya keshavenAbhavatsaha |
vyavasAyasahAyasya viShNoH shatruvadheShviva || 36||

pArthAyAgnirdadau chApi gANDIvaM dhanuruttamam |
iShudhI chAkShayairbANai rathaM cha kapilakShaNam || 37||

mokShayAmAsa bIbhatsurmayaM tatra mahAsuram |
sa chakAra sabhAM divyAM sarvaratnasamAchitAm || 38||

tasyAM duryodhano mando lobhaM chakre sudurmatiH |
tato.akShairva~nchayitvA cha saubalena yudhiShThiram || 39||

vanaM prasthApayAmAsa sapta varShANi pa~ncha cha |
aj~nAtamekaM rAShTre cha tathA varShaM trayodasham || 40||

tatashchaturdashe varShe yAchamAnAH svakaM vasu |
nAlabhanta mahArAja tato yuddhamavartata || 41||

tataste sarvamutsAdya hatvA duryodhanaM nRRipam |
rAjyaM vidrutabhUyiShThaM pratyapadyanta pANDavAH || 42||

evametatpurAvRRittaM teShAmakliShTakarmaNAm |
bhedo rAjyavinAshashcha jayashcha jayatAM vara || 43||

\hrule

\medskip
                  56
\medskip

janamejaya uvAcha||

kathitaM vai samAsena tvayA sarvaM dvijottama |
mahAbhAratamAkhyAnaM kurUNAM charitaM mahat || 1||

kathAM tvanagha chitrArthAmimAM kathayati tvayi |
vistarashravaNe jAtaM kautUhalamatIva me || 2||

sa bhavAnvistareNemAM punarAkhyAtumarhati |
na hi tRRipyAmi pUrveShAM shRRiNvAnashcharitaM mahat || 3||

na tatkAraNamalpaM hi dharmaj~nA yatra pANDavAH |
avadhyAnsarvasho jaghnuH prashasyante cha mAnavaiH || 4||

kimarthaM te naravyAghrAH shaktAH santo hyanAgasaH |
prayujyamAnAnsa~NkleshAnkShAntavanto durAtmanAm || 5||

kathaM nAgAyutaprANo bAhushAlI vRRikodaraH |
pariklishyannapi krodhaM dhRRitavAnvai dvijottama || 6||

kathaM sA draupadI kRRiShNA klishyamAnA durAtmabhiH |
shaktA satI dhArtarAShTrAnnAdahadghorachakShuShA || 7||

kathaM vyatikramandyUte pArthau mAdrIsutau tathA |
anuvrajannaravyAghraM va~nchyamAnaM durAtmabhiH || 8||

kathaM dharmabhRRitAM shreShThaH suto dharmasya dharmavit |
anarhaH paramaM kleshaM soDhavAnsa yudhiShThiraH || 9||

kathaM cha bahulAH senAH pANDavaH kRRiShNasArathiH |
asyanneko.anayatsarvAH pitRRilokaM dhana~njayaH || 10||

etadAchakShva me sarvaM yathAvRRittaM tapodhana |
yadyachcha kRRitavantaste tatra tatra mahArathAH || 11||

vaishampAyana uvAcha||

maharSheH sarvalokeShu pUjitasya mahAtmanaH |
pravakShyAmi mataM kRRitsnaM vyAsasyAmitatejasaH || 12||

idaM shatasahasraM hi shlokAnAM puNyakarmaNAm |
satyavatyAtmajeneha vyAkhyAtamamitaujasA || 13||

ya idaM shrAvayedvidvAnyashchedaM shRRiNuyAnnaraH |
te brahmaNaH sthAnametya prApnuyurdevatulyatAm || 14||

idaM hi vedaiH samitaM pavitramapi chottamam |
shrAvyANAmuttamaM chedaM purANamRRiShisa.nstutam || 15||

asminnarthashcha dharmashcha nikhilenopadishyate |
itihAse mahApuNye buddhishcha parinaiShThikI || 16||

akShudrAndAnashIlA.nshcha satyashIlAnanAstikAn |
kArShNaM vedamimaM vidvA~nshrAvayitvArthamashnute || 17||

bhrUNahatyAkRRitaM chApi pApaM jahyAdasa.nshayam |
itihAsamimaM shrutvA puruSho.api sudAruNaH || 18||

jayo nAmetihAso.ayaM shrotavyo vijigIShuNA |
mahIM vijayate sarvAM shatrU.nshchApi parAjayet || 19||

idaM pu.nsavanaM shreShThamidaM svastyayanaM mahat |
mahiShIyuvarAjAbhyAM shrotavyaM bahushastathA || 20||

arthashAstramidaM puNyaM dharmashAstramidaM param |
mokShashAstramidaM proktaM vyAsenAmitabuddhinA || 21||

sampratyAchakShate chaiva AkhyAsyanti tathApare |
putrAH shushrUShavaH santi preShyAshcha priyakAriNaH || 22||

sharIreNa kRRitaM pApaM vAchA cha manasaiva cha |
sarvaM tattyajati kShipramidaM shRRiNvannaraH sadA || 23||

bhAratAnAM mahajjanma shRRiNvatAmanasUyatAm |
nAsti vyAdhibhayaM teShAM paralokabhayaM kutaH || 24||

dhanyaM yashasyamAyuShyaM svargyaM puNyaM tathaiva cha |
kRRiShNadvaipAyanenedaM kRRitaM puNyachikIrShuNA || 25||

kIrtiM prathayatA loke pANDavAnAM mahAtmanAm |
anyeShAM kShatriyANAM cha bhUridraviNatejasAm || 26||

yathA samudro bhagavAnyathA cha himavAngiriH |
khyAtAvubhau ratnanidhI tathA bhAratamuchyate || 27||

ya idaM shrAvayedvidvAnbrAhmaNAniha parvasu |
dhUtapApmA jitasvargo brahmabhUyaM sa gachChati || 28||

yashchedaM shrAvayechChrAddhe brAhmaNAnpAdamantataH |
akShayyaM tasya tachChrAddhamupatiShThetpitRRinapi || 29||

ahnA yadenashchAj~nAnAtprakaroti narashcharan |
tanmahAbhAratAkhyAnaM shrutvaiva pravilIyate || 30||

bhAratAnAM mahajjanma mahAbhAratamuchyate |
niruktamasya yo veda sarvapApaiH pramuchyate || 31||

tribhirvarShaiH sadotthAyI kRRiShNadvaipAyano muniH |
mahAbhAratamAkhyAnaM kRRitavAnidamuttamam || 32||

dharme chArthe cha kAme cha mokShe cha bharatarShabha |
yadihAsti tadanyatra yannehAsti na tatkvachit || 33||

\hrule

\medskip
                  57
\medskip

vaishampAyana uvAcha||

rAjoparicharo nAma dharmanityo mahIpatiH |
babhUva mRRigayAM gantuM sa kadAchiddhRRitavrataH || 1||

sa chediviShayaM ramyaM vasuH pauravanandanaH |
indropadeshAjjagrAha grahaNIyaM mahIpatiH || 2||

tamAshrame nyastashastraM nivasantaM taporatim |
devaH sAkShAtsvayaM vajrI samupAyAnmahIpatim || 3||

indratvamarho rAjAyaM tapasetyanuchintya vai |
taM sAntvena nRRipaM sAkShAttapasaH saMnyavartayat || 4||

indra uvAcha||

na sa~NkIryeta dharmo.ayaM pRRithivyAM pRRithivIpate |
taM pAhi dharmo hi dhRRitaH kRRitsnaM dhArayate jagat || 5||

lokyaM dharmaM pAlaya tvaM nityayuktaH samAhitaH |
dharmayuktastato lokAnpuNyAnApsyasi shAshvatAn || 6||

diviShThasya bhuviShThastvaM sakhA bhUtvA mama priyaH |
UdhaH pRRithivyA yo deshastamAvasa narAdhipa || 7||

pashavyashchaiva puNyashcha susthiro dhanadhAnyavAn |
svArakShyashchaiva saumyashcha bhogyairbhUmiguNairyutaH || 8||

atyanyAneSha desho hi dhanaratnAdibhiryutaH |
vasupUrNA cha vasudhA vasa chediShu chedipa || 9||

dharmashIlA janapadAH susantoShAshcha sAdhavaH |
na cha mithyApralApo.atra svaireShvapi kuto.anyathA || 10||

na cha pitrA vibhajyante narA guruhite ratAH |
yu~njate dhuri no gAshcha kRRishAH sandhukShayanti cha || 11||

sarve varNAH svadharmasthAH sadA chediShu mAnada |
na te.astyaviditaM ki~nchittriShu lokeShu yadbhavet || 12||

devopabhogyaM divyaM cha AkAshe sphATikaM mahat |
AkAshagaM tvAM maddattaM vimAnamupapatsyate || 13||

tvamekaH sarvamartyeShu vimAnavaramAsthitaH |
chariShyasyuparistho vai devo vigrahavAniva || 14||

dadAmi te vaijayantIM mAlAmamlAnapa~NkajAm |
dhArayiShyati sa~NgrAme yA tvAM shastrairavikShatam || 15||

lakShaNaM chaitadeveha bhavitA te narAdhipa |
indramAleti vikhyAtaM dhanyamapratimaM mahat || 16||

vaishampAyana uvAcha||

yaShTiM cha vaiNavIM tasmai dadau vRRitraniShUdanaH |
iShTapradAnamuddishya shiShTAnAM paripAlinIm || 17||

tasyAH shakrasya pUjArthaM bhUmau bhUmipatistadA |
praveshaM kArayAmAsa gate sa.nvatsare tadA || 18||

tataH prabhRRiti chAdyApi yaShTyAH kShitipasattamaiH |
praveshaH kriyate rAjanyathA tena pravartitaH || 19||

aparedyustathA chAsyAH kriyate uchChrayo nRRipaiH |
ala~NkRRitAyAH piTakairgandhairmAlyaishcha bhUShaNaiH || 20||

mAlyadAmaparikShiptA vidhivatkriyate.api cha || 20||

bhagavAnpUjyate chAtra hAsyarUpeNa sha~NkaraH |
svayameva gRRihItena vasoH prItyA mahAtmanaH || 21||

etAM pUjAM mahendrastu dRRiShTvA deva kRRitAM shubhAm |
vasunA rAjamukhyena prItimAnabravIdvibhuH || 22||

ye pUjayiShyanti narA rAjAnashcha mahaM mama |
kArayiShyanti cha mudA yathA chedipatirnRRipaH || 23||

teShAM shrIrvijayashchaiva sarAShTrANAM bhaviShyati |
tathA sphIto janapado muditashcha bhaviShyati || 24||

evaM mahAtmanA tena mahendreNa narAdhipa |
vasuH prItyA maghavatA mahArAjo.abhisatkRRitaH || 25||

utsavaM kArayiShyanti sadA shakrasya ye narAH |
bhUmidAnAdibhirdAnairyathA pUtA bhavanti vai || 26||

varadAnamahAyaj~naistathA shakrotsavena te || 26||

sampUjito maghavatA vasushchedipatistadA |
pAlayAmAsa dharmeNa chedisthaH pRRithivImimAm || 27||

indraprItyA bhUmipatishchakArendramahaM vasuH || 27||

putrAshchAsya mahAvIryAH pa~nchAsannamitaujasaH |
nAnArAjyeShu cha sutAnsa samrADabhyaShechayat || 28||

mahAratho magadharADvishruto yo bRRihadrathaH |
pratyagrahaH kushAmbashcha yamAhurmaNivAhanam || 29||

machChillashcha yadushchaiva rAjanyashchAparAjitaH || 29||

ete tasya sutA rAjanrAjarSherbhUritejasaH |
nyaveshayannAmabhiH svaiste deshA.nshcha purANi cha || 30||

vAsavAH pa~ncha rAjAnaH pRRithagva.nshAshcha shAshvatAH || 30||

vasantamindraprAsAde AkAshe sphATike cha tam |
upatasthurmahAtmAnaM gandharvApsaraso nRRipam || 31||

rAjoparicharetyevaM nAma tasyAtha vishrutam || 31||

puropavAhinIM tasya nadIM shuktimatIM giriH |
arautsIchchetanAyuktaH kAmAtkolAhalaH kila || 32||

giriM kolAhalaM taM tu padA vasuratADayat |
nishchakrAma nadI tena prahAravivareNa sA || 33||

tasyAM nadyAmajanayanmithunaM parvataH svayam |
tasmAdvimokShaNAtprItA nadI rAj~ne nyavedayat || 34||

yaH pumAnabhavattatra taM sa rAjarShisattamaH |
vasurvasupradashchakre senApatimari.ndamam || 35||

chakAra patnIM kanyAM tu dayitAM girikAM nRRipaH || 35||

vasoH patnI tu girikA kAmAtkAle nyavedayat |
RRitukAlamanuprAptaM snAtA pu.nsavane shuchiH || 36||

tadahaH pitarashchainamUchurjahi mRRigAniti |
taM rAjasattamaM prItAstadA matimatAM varam || 37||

sa pitRRiNAM niyogaM tamavyatikramya pArthivaH |
chachAra mRRigayAM kAmI girikAmeva sa.nsmaran || 38||

atIva rUpasampannAM sAkShAchChriyamivAparAm || 38||

tasya retaH prachaskanda charato ruchire vane |
skannamAtraM cha tadreto vRRikShapatreNa bhUmipaH || 39||

pratijagrAha mithyA me na skandedreta ityuta |
RRitushcha tasyAH patnyA me na moghaH syAditi prabhuH || 40||

sa~nchintyaivaM tadA rAjA vichArya cha punaH punaH |
amoghatvaM cha vij~nAya retaso rAjasattamaH || 41||

shukraprasthApane kAlaM mahiShyAH prasamIkShya saH |
abhimantryAtha tachChukramArAttiShThantamAshugam || 42||

sUkShmadharmArthatattvaj~no j~nAtvA shyenaM tato.abravIt || 42||

matpriyArthamidaM saumya shukraM mama gRRihaM naya |
girikAyAH prayachChAshu tasyA hyArtavamadya vai || 43||

gRRihItvA tattadA shyenastUrNamutpatya vegavAn |
javaM paramamAsthAya pradudrAva viha~NgamaH || 44||

tamapashyadathAyAntaM shyenaM shyenastathAparaH |
abhyadravachcha taM sadyo dRRiShTvaivAmiShasha~NkayA || 45||

tuNDayuddhamathAkAshe tAvubhau samprachakratuH |
yudhyatorapatadretastachchApi yamunAmbhasi || 46||

tatrAdriketi vikhyAtA brahmashApAdvarApsarAH |
mInabhAvamanuprAptA babhUva yamunAcharI || 47||

shyenapAdaparibhraShTaM tadvIryamatha vAsavam |
jagrAha tarasopetya sAdrikA matsyarUpiNI || 48||

kadAchidatha matsIM tAM babandhurmatsyajIvinaH |
mAse cha dashame prApte tadA bharatasattama || 49||

ujjahrurudarAttasyAH strIpumA.nsaM cha mAnuSham || 49||

AshcharyabhUtaM matvA tadrAj~naste pratyavedayan |
kAye matsyA imau rAjansambhUtau mAnuShAviti || 50||

tayoH pumA.nsaM jagrAha rAjoparicharastadA |
sa matsyo nAma rAjAsIddhArmikaH satyasa~NgaraH || 51||

sApsarA muktashApA cha kShaNena samapadyata |
puroktA yA bhagavatA tiryagyonigatA shubhe || 52||

mAnuShau janayitvA tvaM shApamokShamavApsyasi || 52||

tataH sA janayitvA tau vishastA matsyaghAtinA |
santyajya matsyarUpaM sA divyaM rUpamavApya cha || 53||

siddharShichAraNapathaM jagAmAtha varApsarAH || 53||

yA kanyA duhitA tasyA matsyA matsyasagandhinI |
rAj~nA dattAtha dAshAya iyaM tava bhavatviti || 54||

rUpasattvasamAyuktA sarvaiH samuditA guNaiH || 54||

sA tu satyavatI nAma matsyaghAtyabhisa.nshrayAt |
AsInmatsyasagandhaiva ka~nchitkAlaM shuchismitA || 55||

shushrUShArthaM piturnAvaM tAM tu vAhayatIM jale |
tIrthayAtrAM parikrAmannapashyadvai parAsharaH || 56||

atIva rUpasampannAM siddhAnAmapi kA~NkShitAm |
dRRiShTvaiva cha sa tAM dhImA.nshchakame chArudarshanAm || 57||

vidvA.nstAM vAsavIM kanyAM kAryavAnmunipu~NgavaH || 57||

sAbravItpashya bhagavanpArAvAre RRiShInsthitAn |
AvayordRRishyatorebhiH kathaM nu syAtsamAgamaH || 58||

evaM tayokto bhagavAnnIhAramasRRijatprabhuH |
yena deshaH sa sarvastu tamobhUta ivAbhavat || 59||

dRRiShTvA sRRiShTaM tu nIhAraM tatastaM paramarShiNA |
vismitA chAbravItkanyA vrIDitA cha manasvinI || 60||

viddhi mAM bhagavankanyAM sadA pitRRivashAnugAm |
tvatsa.nyogAchcha duShyeta kanyAbhAvo mamAnagha || 61||

kanyAtve dUShite chApi kathaM shakShye dvijottama |
gantuM gRRihaM gRRihe chAhaM dhImanna sthAtumutsahe || 62||

etatsa~nchintya bhagavanvidhatsva yadanantaram || 62||

evamuktavatIM tAM tu prItimAnRRiShisattamaH |
uvAcha matpriyaM kRRitvA kanyaiva tvaM bhaviShyasi || 63||

vRRiNIShva cha varaM bhIru yaM tvamichChasi bhAmini |
vRRithA hi na prasAdo me bhUtapUrvaH shuchismite || 64||

evamuktA varaM vavre gAtrasaugandhyamuttamam |
sa chAsyai bhagavAnprAdAnmanasaH kA~NkShitaM prabhuH || 65||

tato labdhavarA prItA strIbhAvaguNabhUShitA |
jagAma saha sa.nsargamRRiShiNAdbhutakarmaNA || 66||

tena gandhavatItyeva nAmAsyAH prathitaM bhuvi |
tasyAstu yojanAdgandhamAjighranti narA bhuvi || 67||

tato yojanagandheti tasyA nAma parishrutam |
parAsharo.api bhagavA~njagAma svaM niveshanam || 68||

iti satyavatI hRRiShTA labdhvA varamanuttamam |
parAshareNa sa.nyuktA sadyo garbhaM suShAva sA || 69||

jaj~ne cha yamunAdvIpe pArAsharyaH sa vIryavAn || 69||

sa mAtaramupasthAya tapasyeva mano dadhe |
smRRito.ahaM darshayiShyAmi kRRityeShviti cha so.abravIt || 70||

evaM dvaipAyano jaj~ne satyavatyAM parAsharAt |
dvIpe nyastaH sa yadbAlastasmAddvaipAyano.abhavat || 71||

pAdApasAriNaM dharmaM vidvAnsa tu yuge yuge |
AyuH shaktiM cha martyAnAM yugAnugamavekShya cha || 72||

brahmaNo brAhmaNAnAM cha tathAnugrahakAmyayA |
vivyAsa vedAnyasmAchcha tasmAdvyAsa iti smRRitaH || 73||

vedAnadhyApayAmAsa mahAbhAratapa~nchamAn |
sumantuM jaiminiM pailaM shukaM chaiva svamAtmajam || 74||

prabhurvariShTho varado vaishampAyanameva cha |
saMhitAstaiH pRRithaktvena bhAratasya prakAshitAH || 75||

tathA bhIShmaH shAntanavo ga~NgAyAmamitadyutiH |
vasuvIryAtsamabhavanmahAvIryo mahAyashAH || 76||

shUle protaH purANarShirachorashchorasha~NkayA |
aNImANDavya iti vai vikhyAtaH sumahAyashAH || 77||

sa dharmamAhUya purA maharShiridamuktavAn |
iShIkayA mayA bAlyAdekA viddhA shakuntikA || 78||

tatkilbiShaM smare dharma nAnyatpApamahaM smare |
tanme sahasrasamitaM kasmAnnehAjayattapaH || 79||

garIyAnbrAhmaNavadhaH sarvabhUtavadhAdyataH |
tasmAttvaM kilbiShAdasmAchChUdrayonau janiShyasi || 80||

tena shApena dharmo.api shUdrayonAvajAyata |
vidvAnvidurarUpeNa dhArmI tanurakilbiShI || 81||

sa~njayo munikalpastu jaj~ne sUto gavalgaNAt |
sUryAchcha kuntikanyAyAM jaj~ne karNo mahArathaH || 82||

sahajaM kavachaM bibhratkuNDaloddyotitAnanaH || 82||

anugrahArthaM lokAnAM viShNurlokanamaskRRitaH |
vasudevAttu devakyAM prAdurbhUto mahAyashAH || 83||

anAdinidhano devaH sa kartA jagataH prabhuH |
avyaktamakSharaM brahma pradhAnaM nirguNAtmakam || 84||

AtmAnamavyayaM chaiva prakRRitiM prabhavaM param |
puruShaM vishvakarmANaM sattvayogaM dhruvAkSharam || 85||

anantamachalaM devaM ha.nsaM nArAyaNaM prabhum |
dhAtAramajaraM nityaM tamAhuH paramavyayam || 86||

puruShaH sa vibhuH kartA sarvabhUtapitAmahaH |
dharmasa.nvardhanArthAya prajaj~ne.andhakavRRiShNiShu || 87||

astraj~nau tu mahAvIryau sarvashastravishAradau |
sAtyakiH kRRitavarmA cha nArAyaNamanuvratau || 88||

satyakAddhRRidikAchchaiva jaj~nAte.astravishAradau || 88||

bharadvAjasya cha skannaM droNyAM shukramavardhata |
maharSherugratapasastasmAddroNo vyajAyata || 89||

gautamAnmithunaM jaj~ne sharastambAchCharadvataH |
ashvatthAmnashcha jananI kRRipashchaiva mahAbalaH || 90||

ashvatthAmA tato jaj~ne droNAdastrabhRRitAM varaH || 90||

tathaiva dhRRiShTadyumno.api sAkShAdagnisamadyutiH |
vaitAne karmaNi tate pAvakAtsamajAyata || 91||

vIro droNavinAshAya dhanuShA saha vIryavAn || 91||

tathaiva vedyAM kRRiShNApi jaj~ne tejasvinI shubhA |
vibhrAjamAnA vapuShA bibhratI rUpamuttamam || 92||

prahrAdashiShyo nagnajitsubalashchAbhavattataH |
tasya prajA dharmahantrI jaj~ne devaprakopanAt || 93||

gAndhArarAjaputro.abhUchChakuniH saubalastathA |
duryodhanasya mAtA cha jaj~nAte.arthavidAvubhau || 94||

kRRiShNadvaipAyanAjjaj~ne dhRRitarAShTro janeshvaraH |
kShetre vichitravIryasya pANDushchaiva mahAbalaH || 95||

pANDostu jaj~nire pa~ncha putrA devasamAH pRRithak |
dvayoH striyorguNajyeShThasteShAmAsIdyudhiShThiraH || 96||

dharmAdyudhiShThiro jaj~ne mArutAttu vRRikodaraH |
indrAddhana~njayaH shrImAnsarvashastrabhRRitAM varaH || 97||

jaj~nAte rUpasampannAvashvibhyAM tu yamAvubhau |
nakulaH sahadevashcha gurushushrUShaNe ratau || 98||

tathA putrashataM jaj~ne dhRRitarAShTrasya dhImataH |
duryodhanaprabhRRitayo yuyutsuH karaNastathA || 99||

abhimanyuH subhadrAyAmarjunAdabhyajAyata |
svasrIyo vAsudevasya pautraH pANDormahAtmanaH || 100||

pANDavebhyo.api pa~nchabhyaH kRRiShNAyAM pa~ncha jaj~nire |
kumArA rUpasampannAH sarvashastravishAradAH || 101||

prativindhyo yudhiShThirAtsutasomo vRRikodarAt |
arjunAchChrutakIrtistu shatAnIkastu nAkuliH || 102||

tathaiva sahadevAchcha shrutasenaH pratApavAn |
hiDimbAyAM cha bhImena vane jaj~ne ghaTotkachaH || 103||

shikhaNDI drupadAjjaj~ne kanyA putratvamAgatA |
yAM yakShaH puruShaM chakre sthUNaH priyachikIrShayA || 104||

kurUNAM vigrahe tasminsamAgachChanbahUnyatha |
rAj~nAM shatasahasrANi yotsyamAnAni sa.nyuge || 105||

teShAmaparimeyAni nAmadheyAni sarvashaH |
na shakyaM parisa~NkhyAtuM varShANAmayutairapi || 106||

ete tu kIrtitA mukhyA yairAkhyAnamidaM tatam || 106||

\hrule

\medskip
                  58
\medskip

janamejaya uvAcha||

ya ete kIrtitA brahmanye chAnye nAnukIrtitAH |
samyaktA~nshrotumichChAmi rAj~nashchAnyAnsuvarchasaH || 1||

yadarthamiha sambhUtA devakalpA mahArathAH |
bhuvi tanme mahAbhAga samyagAkhyAtumarhasi || 2||

vaishampAyana uvAcha||

rahasyaM khalvidaM rAjandevAnAmiti naH shrutam |
tattu te kathayiShyAmi namaskRRitvA svayambhuve || 3||

triHsaptakRRitvaH pRRithivIM kRRitvA niHkShatriyAM purA |
jAmadagnyastapastepe mahendre parvatottame || 4||

tadA niHkShatriye loke bhArgaveNa kRRite sati |
brAhmaNAnkShatriyA rAjangarbhArthinyo.abhichakramuH || 5||

tAbhiH saha samApeturbrAhmaNAH sa.nshitavratAH |
RRitAvRRitau naravyAghra na kAmAnnAnRRitau tathA || 6||

tebhyastu lebhire garbhAnkShatriyAstAH sahasrashaH |
tataH suShuvire rAjankShatriyAnvIryasaMmatAn || 7||

kumArA.nshcha kumArIshcha punaH kShatrAbhivRRiddhaye || 7||

evaM tadbrAhmaNaiH kShatraM kShatriyAsu tapasvibhiH |
jAtamRRidhyata dharmeNa sudIrgheNAyuShAnvitam || 8||

chatvAro.api tadA varNA babhUvurbrAhmaNottarAH || 8||

abhyagachChannRRitau nArIM na kAmAnnAnRRitau tathA |
tathaivAnyAni bhUtAni tiryagyonigatAnyapi || 9||

RRitau dArA.nshcha gachChanti tadA sma bharatarShabha || 9||

tato.avardhanta dharmeNa sahasrashatajIvinaH |
tAH prajAH pRRithivIpAla dharmavrataparAyaNAH || 10||

AdhibhirvyAdhibhishchaiva vimuktAH sarvasho narAH || 10||

athemAM sAgarApA~NgAM gAM gajendragatAkhilAm |
adhyatiShThatpunaH kShatraM sashailavanakAnanAm || 11||

prashAsati punaH kShatre dharmeNemAM vasundharAm |
brAhmaNAdyAstadA varNA lebhire mudamuttamAm || 12||

kAmakrodhodbhavAndoShAnnirasya cha narAdhipAH |
daNDaM daNDyeShu dharmeNa praNayanto.anvapAlayan || 13||

tathA dharmapare kShatre sahasrAkShaH shatakratuH |
svAdu deshe cha kAle cha vavarShApyAyayanprajAH || 14||

na bAla eva mriyate tadA kashchinnarAdhipa |
na cha striyaM prajAnAti kashchidaprAptayauvanaH || 15||

evamAyuShmatIbhistu prajAbhirbharatarShabha |
iyaM sAgaraparyantA samApUryata medinI || 16||

Ijire cha mahAyaj~naiH kShatriyA bahudakShiNaiH |
sA~NgopaniShadAnvedAnviprAshchAdhIyate tadA || 17||

na cha vikrINate brahma brAhmaNAH sma tadA nRRipa |
na cha shUdrasamAbhyAshe vedAnuchchArayantyuta || 18||

kArayantaH kRRiShiM gobhistathA vaishyAH kShitAviha |
na gAmayu~njanta dhuri kRRishA~NgAshchApyajIvayan || 19||

phenapA.nshcha tathA vatsAnna duhanti sma mAnavAH |
na kUTamAnairvaNijaH paNyaM vikrINate tadA || 20||

karmANi cha naravyAghra dharmopetAni mAnavAH |
dharmamevAnupashyantashchakrurdharmaparAyaNAH || 21||

svakarmaniratAshchAsansarve varNA narAdhipa |
evaM tadA naravyAghra dharmo na hrasate kvachit || 22||

kAle gAvaH prasUyante nAryashcha bharatarShabha |
phalantyRRituShu vRRikShAshcha puShpANi cha phalAni cha || 23||

evaM kRRitayuge samyagvartamAne tadA nRRipa |
ApUryata mahI kRRitsnA prANibhirbahubhirbhRRisham || 24||

tataH samudite loke mAnuShe bharatarShabha |
asurA jaj~nire kShetre rAj~nAM manujapu~Ngava || 25||

Adityairhi tadA daityA bahusho nirjitA yudhi |
aishvaryAdbhra.nshitAshchApi sambabhUvuH kShitAviha || 26||

iha devatvamichChanto mAnuSheShu manasvinaH |
jaj~nire bhuvi bhUteShu teShu teShvasurA vibho || 27||

goShvashveShu cha rAjendra kharoShTramahiSheShu cha |
kravyAdeShu cha bhUteShu gajeShu cha mRRigeShu cha || 28||

jAtairiha mahIpAla jAyamAnaishcha tairmahI |
na shashAkAtmanAtmAnamiyaM dhArayituM dharA || 29||

atha jAtA mahIpAlAH kechidbalasamanvitAH |
diteH putrA danoshchaiva tasmAllokAdiha chyutAH || 30||

vIryavanto.avaliptAste nAnArUpadharA mahIm |
imAM sAgaraparyantAM parIyurarimardanAH || 31||

brAhmaNAnkShatriyAnvaishyA~nshUdrA.nshchaivApyapIDayan |
anyAni chaiva bhUtAni pIDayAmAsurojasA || 32||

trAsayanto vinighnantastA.nstAnbhUtagaNA.nshcha te |
vicheruH sarvato rAjanmahIM shatasahasrashaH || 33||

AshramasthAnmaharShI.nshcha dharShayantastatastataH |
abrahmaNyA vIryamadA mattA madabalena cha || 34||

evaM vIryabalotsiktairbhUriyaM tairmahAsuraiH |
pIDyamAnA mahIpAla brahmANamupachakrame || 35||

na hImAM pavano rAjanna nAgA na nagA mahIm |
tadA dhArayituM shekurAkrAntAM dAnavairbalAt || 36||

tato mahI mahIpAla bhArArtA bhayapIDitA |
jagAma sharaNaM devaM sarvabhUtapitAmaham || 37||

sA sa.nvRRitaM mahAbhAgairdevadvijamaharShibhiH |
dadarsha devaM brahmANaM lokakartAramavyayam || 38||

gandharvairapsarobhishcha bandikarmasu niShThitaiH |
vandyamAnaM mudopetairvavande chainametya sA || 39||

atha vij~nApayAmAsa bhUmistaM sharaNArthinI |
saMnidhau lokapAlAnAM sarveShAmeva bhArata || 40||

tatpradhAnAtmanastasya bhUmeH kRRityaM svayambhuvaH |
pUrvamevAbhavadrAjanviditaM parameShThinaH || 41||

sraShTA hi jagataH kasmAnna sambudhyeta bhArata |
surAsurANAM lokAnAmasheSheNa manogatam || 42||

tamuvAcha mahArAja bhUmiM bhUmipatirvibhuH |
prabhavaH sarvabhUtAnAmIshaH shambhuH prajApatiH || 43||

yadarthamasi samprAptA matsakAshaM vasundhare |
tadarthaM saMniyokShyAmi sarvAneva divaukasaH || 44||

ityuktvA sa mahIM devo brahmA rAjanvisRRijya cha |
Adidesha tadA sarvAnvibudhAnbhUtakRRitsvayam || 45||

asyA bhUmernirasituM bhAraM bhAgaiH pRRithakpRRithak |
asyAmeva prasUyadhvaM virodhAyeti chAbravIt || 46||

tathaiva cha samAnIya gandharvApsarasAM gaNAn |
uvAcha bhagavAnsarvAnidaM vachanamuttamam || 47||

svaira.nshaiH samprasUyadhvaM yatheShTaM mAnuSheShviti || 47||

atha shakrAdayaH sarve shrutvA suragurorvachaH |
tathyamarthyaM cha pathyaM cha tasya te jagRRihustadA || 48||

atha te sarvashoM.ashaiH svairgantuM bhUmiM kRRitakShaNAH |
nArAyaNamamitraghnaM vaikuNThamupachakramuH || 49||

yaH sa chakragadApANiH pItavAsAsitaprabhaH |
padmanAbhaH surArighnaH pRRithuchArva~nchitekShaNaH || 50||

taM bhuvaH shodhanAyendra uvAcha puruShottamam |
a.nshenAvatarasveti tathetyAha cha taM hariH || 51||

\hrule

\medskip
                  59
\medskip

vaishampAyana uvAcha||

atha nArAyaNenendrashchakAra saha sa.nvidam |
avatartuM mahIM svargAda.nshataH sahitaH suraiH || 1||

Adishya cha svayaM shakraH sarvAneva divaukasaH |
nirjagAma punastasmAtkShayAnnArAyaNasya ha || 2||

te.amarArivinAshAya sarvalokahitAya cha |
avateruH krameNemAM mahIM svargAddivaukasaH || 3||

tato brahmarShiva.nsheShu pArthivarShikuleShu cha |
jaj~nire rAjashArdUla yathAkAmaM divaukasaH || 4||

dAnavAnrAkShasA.nshchaiva gandharvAnpannagA.nstathA |
puruShAdAni chAnyAni jaghnuH sattvAnyanekashaH || 5||

dAnavA rAkShasAshchaiva gandharvAH pannagAstathA |
na tAnbalasthAnbAlye.api jaghnurbharatasattama || 6||

janamejaya uvAcha||

devadAnavasa~NghAnAM gandharvApsarasAM tathA |
mAnavAnAM cha sarveShAM tathA vai yakSharakShasAm || 7||

shrotumichChAmi tattvena sambhavaM kRRitsnamAditaH |
prANinAM chaiva sarveShAM sarvashaH sarvaviddhyasi || 8||

vaishampAyana uvAcha||

hanta te kathayiShyAmi namaskRRitvA svayambhuve |
surAdInAmahaM samyaglokAnAM prabhavApyayam || 9||

brahmaNo mAnasAH putrA viditAH ShaNmaharShayaH |
marIchiratrya~Ngirasau pulastyaH pulahaH kratuH || 10||

marIcheH kashyapaH putraH kashyapAttu imAH prajAH |
prajaj~nire mahAbhAgA dakShakanyAstrayodasha || 11||

aditirditirdanuH kAlA anAyuH siMhikA muniH |
krodhA prAvA ariShTA cha vinatA kapilA tathA || 12||

kadrUshcha manujavyAghra dakShakanyaiva bhArata |
etAsAM vIryasampannaM putrapautramanantakam || 13||

adityAM dvAdashAdityAH sambhUtA bhuvaneshvarAH |
ye rAjannAmatastA.nste kIrtayiShyAmi bhArata || 14||

dhAtA mitro.aryamA shakro varuNashchA.nsha eva cha |
bhago vivasvAnpUShA cha savitA dashamastathA || 15||

ekAdashastathA tvaShTA viShNurdvAdasha uchyate |
jaghanyajaH sa sarveShAmAdityAnAM guNAdhikaH || 16||

eka eva diteH putro hiraNyakashipuH smRRitaH |
nAmnA khyAtAstu tasyeme putrAH pa~ncha mahAtmanaH || 17||

prahrAdaH pUrvajasteShAM saMhrAdastadanantaram |
anuhrAdastRRitIyo.abhUttasmAchcha shibibAShkalau || 18||

prahrAdasya trayaH putrAH khyAtAH sarvatra bhArata |
virochanashcha kumbhashcha nikumbhashcheti vishrutAH || 19||

virochanasya putro.abhUdbalirekaH pratApavAn |
baleshcha prathitaH putro bANo nAma mahAsuraH || 20||

chatvAri.nshaddanoH putrAH khyAtAH sarvatra bhArata |
teShAM prathamajo rAjA viprachittirmahAyashAH || 21||

shambaro namuchishchaiva pulomA cheti vishrutaH |
asilomA cha keshI cha durjayashchaiva dAnavaH || 22||

ayaHshirA ashvashirA ayaHsha~Nkushcha vIryavAn |
tathA gaganamUrdhA cha vegavAnketumA.nshcha yaH || 23||

svarbhAnurashvo.ashvapatirvRRiShaparvAjakastathA |
ashvagrIvashcha sUkShmashcha tuhuNDashcha mahAsuraH || 24||

isRRipA ekachakrashcha virUpAkSho harAharau |
nichandrashcha nikumbhashcha kupathaH kApathastathA || 25||

sharabhaH shalabhashchaiva sUryAchandramasau tathA |
iti khyAtA danorva.nshe dAnavAH parikIrtitAH || 26||

anyau tu khalu devAnAM sUryAchandramasau smRRitau || 26||

ime cha va.nshe prathitAH sattvavanto mahAbalAH |
danuputrA mahArAja dasha dAnavapu~NgavAH || 27||

ekAkSho mRRitapA vIraH pralambanarakAvapi |
vAtApiH shatrutapanaH shaThashchaiva mahAsuraH || 28||

gaviShThashcha danAyushcha dIrghajihvashcha dAnavaH |
asa~NkhyeyAH smRRitAsteShAM putrAH pautrAshcha bhArata || 29||

siMhikA suShuve putraM rAhuM chandrArkamardanam |
suchandraM chandrahantAraM tathA chandravimardanam || 30||

krUrasvabhAvaM krUrAyAH putrapautramanantakam |
gaNaH krodhavasho nAma krUrakarmArimardanaH || 31||

anAyuShaH punaH putrAshchatvAro.asurapu~NgavAH |
vikSharo balavIrau cha vRRitrashchaiva mahAsuraH || 32||

kAlAyAH prathitAH putrAH kAlakalpAH prahAriNaH |
bhuvi khyAtA mahAvIryA dAnaveShu parantapAH || 33||

vinAshanashcha krodhashcha hantA krodhasya chAparaH |
krodhashatrustathaivAnyaH kAleyA iti vishrutAH || 34||

asurANAmupAdhyAyaH shukrastvRRiShisuto.abhavat |
khyAtAshchoshanasaH putrAshchatvAro.asurayAjakAH || 35||

tvaShTAvarastathAtrishcha dvAvanyau mantrakarmiNau |
tejasA sUryasa~NkAshA brahmalokaprabhAvanAH || 36||

ityeSha va.nshaprabhavaH kathitaste tarasvinAm |
asurANAM surANAM cha purANe sa.nshruto mayA || 37||

eteShAM yadapatyaM tu na shakyaM tadasheShataH |
prasa~NkhyAtuM mahIpAla guNabhUtamanantakam || 38||

tArkShyashchAriShTanemishcha tathaiva garuDAruNau |
AruNirvAruNishchaiva vainateyA iti smRRitAH || 39||

sheSho.ananto vAsukishcha takShakashcha bhuja~NgamaH |
kUrmashcha kulikashchaiva kAdraveyA mahAbalAH || 40||

bhImasenograsenau cha suparNo varuNastathA |
gopatirdhRRitarAShTrashcha sUryavarchAshcha saptamaH || 41||

patravAnarkaparNashcha prayutashchaiva vishrutaH |
bhImashchitrarathashchaiva vikhyAtaH sarvavidvashI || 42||

tathA shAlishirA rAjanpradyumnashcha chaturdashaH |
kaliH pa~nchadashashchaiva nAradashchaiva ShoDashaH || 43||

ityete devagandharvA mauneyAH parikIrtitAH || 43||

atastu bhUtAnyanyAni kIrtayiShyAmi bhArata |
anavadyAmanuvashAmanUnAmaruNAM priyAm || 44||

anUpAM subhagAM bhAsImiti prAvA vyajAyata || 44||

siddhaH pUrNashcha barhI cha pUrNAshashcha mahAyashAH |
brahmachArI ratiguNaH suparNashchaiva saptamaH || 45||

vishvAvasushcha bhAnushcha suchandro dashamastathA |
ityete devagandharvAH prAveyAH parikIrtitAH || 46||

imaM tvapsarasAM va.nshaM viditaM puNyalakShaNam |
prAvAsUta mahAbhAgA devI devarShitaH purA || 47||

alambusA mishrakeShI vidyutparNA tulAnaghA |
aruNA rakShitA chaiva rambhA tadvanmanoramA || 48||

asitA cha subAhushcha suvratA subhujA tathA |
supriyA chAtibAhushcha vikhyAtau cha hahAhuhU || 49||

tumburushcheti chatvAraH smRRitA gandharvasattamAH || 49||

amRRitaM brAhmaNA gAvo gandharvApsarasastathA |
apatyaM kapilAyAstu purANe parikIrtitam || 50||

iti te sarvabhUtAnAM sambhavaH kathito mayA |
yathAvatparisa~NkhyAto gandharvApsarasAM tathA || 51||

bhujagAnAM suparNAnAM rudrANAM marutAM tathA |
gavAM cha brAhmaNAnAM cha shrImatAM puNyakarmaNAm || 52||

AyuShyashchaiva puNyashcha dhanyaH shrutisukhAvahaH |
shrotavyashchaiva satataM shrAvyashchaivAnasUyatA || 53||

imaM tu va.nshaM niyamena yaH paThe  nmahAtmanAM brAhmaNadevasaMnidhau |
apatyalAbhaM labhate sa puShkalaM   shriyaM yashaH pretya cha shobhanAM gatim || 54||

\hrule

\medskip
                  60
\medskip

vaishampAyana uvAcha||

brahmaNo mAnasAH putrA viditAH ShaNmaharShayaH |
ekAdasha sutAH sthANoH khyAtAH paramamAnasAH || 1||

mRRigavyAdhashcha sharvashcha nirRRitishcha mahAyashAH |
ajaikapAdahirbudhnyaH pinAkI cha parantapaH || 2||

dahano.atheshvarashchaiva kapAlI cha mahAdyutiH |
sthANurbhavashcha bhagavAnrudrA ekAdasha smRRitAH || 3||

marIchira~NgirA atriH pulastyaH pulahaH kratuH |
ShaDete brahmaNaH putrA vIryavanto maharShayaH || 4||

trayastva~NgirasaH putrA loke sarvatra vishrutAH |
bRRihaspatirutathyashcha sa.nvartashcha dhRRitavratAH || 5||

atrestu bahavaH putrAH shrUyante manujAdhipa |
sarve vedavidaH siddhAH shAntAtmAno maharShayaH || 6||

rAkShasAstu pulastyasya vAnarAH kiMnarAstathA |
pulahasya mRRigAH siMhA vyAghrAH kimpuruShAstathA || 7||

kratoH kratusamAH putrAH pata~NgasahachAriNaH |
vishrutAstriShu lokeShu satyavrataparAyaNAH || 8||

dakShastvajAyatA~NguShThAddakShiNAdbhagavAnRRiShiH |
brahmaNaH pRRithivIpAla putraH putravatAM varaH || 9||

vAmAdajAyatA~NguShThAdbhAryA tasya mahAtmanaH |
tasyAM pa~nchAshataM kanyAH sa evAjanayanmuniH || 10||

tAH sarvAstvanavadyA~NgyaH kanyAH kamalalochanAH |
putrikAH sthApayAmAsa naShTaputraH prajApatiH || 11||

dadau sa dasha dharmAya saptavi.nshatimindave |
divyena vidhinA rAjankashyapAya trayodasha || 12||

nAmato dharmapatnyastAH kIrtyamAnA nibodha me |
kIrtirlakShmIrdhRRitirmedhA puShTiH shraddhA kriyA tathA || 13||

buddhirlajjA matishchaiva patnyo dharmasya tA dasha |
dvArANyetAni dharmasya vihitAni svayambhuvA || 14||

saptavi.nshati somasya patnyo loke parishrutAH |
kAlasya nayane yuktAH somapatnyaH shubhavratAH || 15||

sarvA nakShatrayoginyo lokayAtrAvidhau sthitAH || 15||

pitAmaho munirdevastasya putraH prajApatiH |
tasyAShTau vasavaH putrAsteShAM vakShyAmi vistaram || 16||

dharo dhruvashcha somashcha ahashchaivAnilo.analaH |
pratyUShashcha prabhAsashcha vasavo.aShTAviti smRRitAH || 17||

dhUmrAyAshcha dharaH putro brahmavidyo dhruvastathA |
chandramAstu manasvinyAH shvasAyAH shvasanastathA || 18||

ratAyAshchApyahaH putraH shANDilyAshcha hutAshanaH |
pratyUShashcha prabhAsashcha prabhAtAyAH sutau smRRitau || 19||

dharasya putro draviNo hutahavyavahastathA |
dhruvasya putro bhagavAnkAlo lokaprakAlanaH || 20||

somasya tu suto varchA varchasvI yena jAyate |
manoharAyAH shishiraH prANo.atha ramaNastathA || 21||

ahnaH sutaH smRRito jyotiH shramaH shAntastathA muniH |
agneH putraH kumArastu shrImA~nsharavaNAlayaH || 22||

tasya shAkho vishAkhashcha naigameshashcha pRRiShThajaH |
kRRittikAbhyupapatteshcha kArttikeya iti smRRitaH || 23||

anilasya shivA bhAryA tasyAH putraH purojavaH |
avij~nAtagatishchaiva dvau putrAvanilasya tu || 24||

pratyUShasya viduH putramRRiShiM nAmnAtha devalam |
dvau putrau devalasyApi kShamAvantau manIShiNau || 25||

bRRihaspatestu bhaginI varastrI brahmachAriNI |
yogasiddhA jagatsarvamasaktaM vicharatyuta || 26||

prabhAsasya tu bhAryA sA vasUnAmaShTamasya ha || 26||

vishvakarmA mahAbhAgo jaj~ne shilpaprajApatiH |
kartA shilpasahasrANAM tridashAnAM cha vardhakiH || 27||

bhUShaNAnAM cha sarveShAM kartA shilpavatAM varaH |
yo divyAni vimAnAni devatAnAM chakAra ha || 28||

manuShyAshchopajIvanti yasya shilpaM mahAtmanaH |
pUjayanti cha yaM nityaM vishvakarmANamavyayam || 29||

stanaM tu dakShiNaM bhittvA brahmaNo naravigrahaH |
niHsRRito bhagavAndharmaH sarvalokasukhAvahaH || 30||

trayastasya varAH putrAH sarvabhUtamanoharAH |
shamaH kAmashcha harShashcha tejasA lokadhAriNaH || 31||

kAmasya tu ratirbhAryA shamasya prAptira~NganA |
nandI tu bhAryA harShasya yatra lokAH pratiShThitAH || 32||

marIcheH kashyapaH putraH kashyapasya surAsurAH |
jaj~nire nRRipashArdUla lokAnAM prabhavastu saH || 33||

tvAShTrI tu saviturbhAryA vaDavArUpadhAriNI |
asUyata mahAbhAgA sAntarikShe.ashvinAvubhau || 34||

dvAdashaivAditeH putrAH shakramukhyA narAdhipa |
teShAmavarajo viShNuryatra lokAH pratiShThitAH || 35||

trayastri.nshata ityete devAsteShAmahaM tava |
anvayaM sampravakShyAmi pakShaishcha kulato gaNAn || 36||

rudrANAmaparaH pakShaH sAdhyAnAM marutAM tathA |
vasUnAM bhArgavaM vidyAdvishvedevA.nstathaiva cha || 37||

vainateyastu garuDo balavAnaruNastathA |
bRRihaspatishcha bhagavAnAdityeShveva gaNyate || 38||

ashvibhyAM guhyakAnviddhi sarvauShadhyastathA pashUn |
eSha devagaNo rAjankIrtitaste.anupUrvashaH || 39||

yaM kIrtayitvA manujaH sarvapApaiH pramuchyate || 39||

brahmaNo hRRidayaM bhittvA niHsRRito bhagavAnbhRRiguH |
bhRRigoH putraH kavirvidvA~nshukraH kavisuto grahaH || 40||

trailokyaprANayAtrArthe varShAvarShe bhayAbhaye |
svayambhuvA niyuktaH sanbhuvanaM paridhAvati || 41||

yogAchAryo mahAbuddhirdaityAnAmabhavadguruH |
surANAM chApi medhAvI brahmachArI yatavrataH || 42||

tasminniyukte vibhunA yogakShemAya bhArgave |
anyamutpAdayAmAsa putraM bhRRiguraninditam || 43||

chyavanaM dIptatapasaM dharmAtmAnaM manIShiNam |
yaH sa roShAchchyuto garbhAnmAturmokShAya bhArata || 44||

AruShI tu manoH kanyA tasya patnI manIShiNaH |
aurvastasyAM samabhavadUruM bhittvA mahAyashAH || 45||

mahAtapA mahAtejA bAla eva guNairyutaH || 45||

RRichIkastasya putrastu jamadagnistato.abhavat |
jamadagnestu chatvAra AsanputrA mahAtmanaH || 46||

rAmasteShAM jaghanyo.abhUdajaghanyairguNairyutaH |
sarvashastrAstrakushalaH kShatriyAntakaro vashI || 47||

aurvasyAsItputrashataM jamadagnipurogamam |
teShAM putrasahasrANi babhUvurbhRRiguvistaraH || 48||

dvau putrau brahmaNastvanyau yayostiShThati lakShaNam |
loke dhAtA vidhAtA cha yau sthitau manunA saha || 49||

tayoreva svasA devI lakShmIH padmagRRihA shubhA |
tasyAstu mAnasAH putrAsturagA vyomachAriNaH || 50||

varuNasya bhAryA jyeShThA tu shukrAddevI vyajAyata |
tasyAH putraM balaM viddhi surAM cha suranandinIm || 51||

prajAnAmannakAmAnAmanyonyaparibhakShaNAt |
adharmastatra sa~njAtaH sarvabhUtavinAshanaH || 52||

tasyApi nirRRitirbhAryA nairRRitA yena rAkShasAH |
ghorAstasyAstrayaH putrAH pApakarmaratAH sadA || 53||

bhayo mahAbhayashchaiva mRRityurbhUtAntakastathA || 53||

kAkIM shyenIM cha bhAsIM cha dhRRitarAShTrIM tathA shukIm |
tAmrA tu suShuve devI pa~nchaitA lokavishrutAH || 54||

ulUkAnsuShuve kAkI shyenI shyenAnvyajAyata |
bhAsI bhAsAnajanayadgRRidhrA.nshchaiva janAdhipa || 55||

dhRRitarAShTrI tu ha.nsA.nshcha kalaha.nsA.nshcha sarvashaH |
chakravAkA.nshcha bhadraM te prajaj~ne sA tu bhAminI || 56||

shukI vijaj~ne dharmaj~na shukAneva manasvinI |
kalyANaguNasampannA sarvalakShaNapUjitA || 57||

nava krodhavashA nArIH prajaj~ne.apyAtmasambhavAH |
mRRigIM cha mRRigamandAM cha hariM bhadramanAmapi || 58||

mAta~NgImatha shArdUlIM shvetAM surabhimeva cha |
sarvalakShaNasampannAM surasAM cha yashasvinIm || 59||

apatyaM tu mRRigAH sarve mRRigyA naravarAtmaja |
RRikShAshcha mRRigamandAyAH sRRimarAshchamarA api || 60||

tatastvairAvataM nAgaM jaj~ne bhadramanA sutam |
airAvataH sutastasyA devanAgo mahAgajaH || 61||

haryAshcha harayo.apatyaM vAnarAshcha tarasvinaH |
golA~NgUlA.nshcha bhadraM te haryAH putrAnprachakShate || 62||

prajaj~ne tvatha shArdUlI siMhAnvyAghrA.nshcha bhArata |
dvIpinashcha mahAbhAga sarvAneva na sa.nshayaH || 63||

mAta~NgyAstvatha mAta~NgA apatyAni narAdhipa |
dishAgajaM tu shvetAkhyaM shvetAjanayadAshugam || 64||

tathA duhitarau rAjansurabhirvai vyajAyata |
rohiNIM chaiva bhadraM te gandharvIM cha yashasvinIm || 65||

rohiNyAM jaj~nire gAvo gandharvyAM vAjinaH sutAH || 65||

surasAjanayannAgAnrAjankadrUshcha pannagAn |
sapta piNDaphalAnvRRikShAnanalApi vyajAyata || 66||

analAyAH shukI putrI kadrvAstu surasA sutA || 66||

aruNasya bhAryA shyenI tu vIryavantau mahAbalau |
sampAtiM janayAmAsa tathaiva cha jaTAyuSham || 67||

dvau putrau vinatAyAstu vikhyAtau garuDAruNau || 67||

ityeSha sarvabhUtAnAM mahatAM manujAdhipa |
prabhavaH kIrtitaH samya~NmayA matimatAM vara || 68||

yaM shrutvA puruShaH samyakpUto bhavati pApmanaH |
sarvaj~natAM cha labhate gatimagryAM cha vindati || 69||

\hrule

\medskip
                  61
\medskip

janamejaya uvAcha||

devAnAM dAnavAnAM cha yakShANAmatha rakShasAm |
anyeShAM chaiva bhUtAnAM sarveShAM bhagavannaham || 1||

shrotumichChAmi tattvena mAnuSheShu mahAtmanAm |
janma karma cha bhUtAnAmeteShAmanupUrvashaH || 2||

vaishampAyana uvAcha||

mAnuSheShu manuShyendra sambhUtA ye divaukasaH |
prathamaM dAnavA.nshchaiva tA.nste vakShyAmi sarvashaH || 3||

viprachittiriti khyAto ya AsIddAnavarShabhaH |
jarAsandha iti khyAtaH sa AsInmanujarShabhaH || 4||

diteH putrastu yo rAjanhiraNyakashipuH smRRitaH |
sa jaj~ne mAnuShe loke shishupAlo nararShabhaH || 5||

saMhrAda iti vikhyAtaH prahrAdasyAnujastu yaH |
sa shalya iti vikhyAto jaj~ne bAhlIkapu~NgavaH || 6||

anuhrAdastu tejasvI yo.abhUtkhyAto jaghanyajaH |
dhRRiShTaketuriti khyAtaH sa AsInmanujeshvaraH || 7||

yastu rAja~nshibirnAma daiteyaH parikIrtitaH |
druma ityabhivikhyAtaH sa AsIdbhuvi pArthivaH || 8||

bAShkalo nAma yasteShAmAsIdasurasattamaH |
bhagadatta iti khyAtaH sa AsInmanujeshvaraH || 9||

ayaHshirA ashvashirA ayaHsha~Nkushcha vIryavAn |
tathA gaganamUrdhA cha vegavA.nshchAtra pa~nchamaH || 10||

pa~nchaite jaj~nire rAjanvIryavanto mahAsurAH |
kekayeShu mahAtmAnaH pArthivarShabhasattamAH || 11||

ketumAniti vikhyAto yastato.anyaH pratApavAn |
amitaujA iti khyAtaH pRRithivyAM so.abhavannnRRipaH || 12||

svarbhAnuriti vikhyAtaH shrImAnyastu mahAsuraH |
ugrasena iti khyAta ugrakarmA narAdhipaH || 13||

yastvashva iti vikhyAtaH shrImAnAsInmahAsuraH |
ashoko nAma rAjAsInmahAvIryaparAkramaH || 14||

tasmAdavarajo yastu rAjannashvapatiH smRRitaH |
daiteyaH so.abhavadrAjA hArdikyo manujarShabhaH || 15||

vRRiShaparveti vikhyAtaH shrImAnyastu mahAsuraH |
dIrghapraj~na iti khyAtaH pRRithivyAM so.abhavannRRipaH || 16||

ajakastvanujo rAjanya AsIdvRRiShaparvaNaH |
sa malla iti vikhyAtaH pRRithivyAmabhavannRRipaH || 17||

ashvagrIva iti khyAtaH sattvavAnyo mahAsuraH |
rochamAna iti khyAtaH pRRithivyAM so.abhavannRRipaH || 18||

sUkShmastu matimAnrAjankIrtimAnyaH prakIrtitaH |
bRRihanta iti vikhyAtaH kShitAvAsItsa pArthivaH || 19||

tuhuNDa iti vikhyAto ya AsIdasurottamaH |
senAbinduriti khyAtaH sa babhUva narAdhipaH || 20||

isRRipA nAma yasteShAmasurANAM balAdhikaH |
pApajinnAma rAjAsIdbhuvi vikhyAtavikramaH || 21||

ekachakra iti khyAta AsIdyastu mahAsuraH |
prativindhya iti khyAto babhUva prathitaH kShitau || 22||

virUpAkShastu daiteyashchitrayodhI mahAsuraH |
chitravarmeti vikhyAtaH kShitAvAsItsa pArthivaH || 23||

harastvariharo vIra AsIdyo dAnavottamaH |
suvAsturiti vikhyAtaH sa jaj~ne manujarShabhaH || 24||

aharastu mahAtejAH shatrupakShakShaya~NkaraH |
bAhlIko nAma rAjA sa babhUva prathitaH kShitau || 25||

nichandrashchandravaktrashcha ya AsIdasurottamaH |
mu~njakesha iti khyAtaH shrImAnAsItsa pArthivaH || 26||

nikumbhastvajitaH sa~Nkhye mahAmatirajAyata |
bhUmau bhUmipatiH shreShTho devAdhipa iti smRRitaH || 27||

sharabho nAma yasteShAM daiteyAnAM mahAsuraH |
pauravo nAma rAjarShiH sa babhUva nareShviha || 28||

dvitIyaH shalabhasteShAmasurANAM babhUva yaH |
prahrAdo nAma bAhlIkaH sa babhUva narAdhipaH || 29||

chandrastu ditijashreShTho loke tArAdhipopamaH |
RRiShiko nAma rAjarShirbabhUva nRRipasattamaH || 30||

mRRitapA iti vikhyAto ya AsIdasurottamaH |
pashchimAnUpakaM viddhi taM nRRipaM nRRipasattama || 31||

gaviShThastu mahAtejA yaH prakhyAto mahAsuraH |
drumasena iti khyAtaH pRRithivyAM so.abhavannRRipaH || 32||

mayUra iti vikhyAtaH shrImAnyastu mahAsuraH |
sa vishva iti vikhyAto babhUva pRRithivIpatiH || 33||

suparNa iti vikhyAtastasmAdavarajastu yaH |
kAlakIrtiriti khyAtaH pRRithivyAM so.abhavannRRipaH || 34||

chandrahanteti yasteShAM kIrtitaH pravaro.asuraH |
shunako nAma rAjarShiH sa babhUva narAdhipaH || 35||

vinAshanastu chandrasya ya AkhyAto mahAsuraH |
jAnakirnAma rAjarShiH sa babhUva narAdhipaH || 36||

dIrghajihvastu kauravya ya ukto dAnavarShabhaH |
kAshirAja iti khyAtaH pRRithivyAM pRRithivIpatiH || 37||

grahaM tu suShuve yaM taM siMhI chandrArkamardanam |
krAtha ityabhivikhyAtaH so.abhavanmanujAdhipaH || 38||

anAyuShastu putrANAM chaturNAM pravaro.asuraH |
vikSharo nAma tejasvI vasumitro.abhavannRRipaH || 39||

dvitIyo vikSharAdyastu narAdhipa mahAsuraH |
pA.nsurAShTrAdhipa iti vishrutaH so.abhavannRRipaH || 40||

balavIra iti khyAto yastvAsIdasurottamaH |
pauNDramatsyaka ityeva sa babhUva narAdhipaH || 41||

vRRitra ityabhivikhyAto yastu rAjanmahAsuraH |
maNimAnnAma rAjarShiH sa babhUva narAdhipaH || 42||

krodhahanteti yastasya babhUvAvarajo.asuraH |
daNDa ityabhivikhyAtaH sa AsInnRRipatiH kShitau || 43||

krodhavardhana ityeva yastvanyaH parikIrtitaH |
daNDadhAra iti khyAtaH so.abhavanmanujeshvaraH || 44||

kAlakAyAstu ye putrAsteShAmaShTau narAdhipAH |
jaj~nire rAjashArdUla shArdUlasamavikramAH || 45||

magadheShu jayatsenaH shrImAnAsItsa pArthivaH |
aShTAnAM pravarasteShAM kAleyAnAM mahAsuraH || 46||

dvitIyastu tatasteShAM shrImAnharihayopamaH |
aparAjita ityeva sa babhUva narAdhipaH || 47||

tRRitIyastu mahArAja mahAbAhurmahAsuraH |
niShAdAdhipatirjaj~ne bhuvi bhImaparAkramaH || 48||

teShAmanyatamo yastu chaturthaH parikIrtitaH |
shreNimAniti vikhyAtaH kShitau rAjarShisattamaH || 49||

pa~nchamastu babhUvaiShAM pravaro yo mahAsuraH |
mahaujA iti vikhyAto babhUveha parantapaH || 50||

ShaShThastu matimAnyo vai teShAmAsInmahAsuraH |
abhIruriti vikhyAtaH kShitau rAjarShisattamaH || 51||

samudrasenashcha nRRipasteShAmevAbhavadgaNAt |
vishrutaH sAgarAntAyAM kShitau dharmArthatattvavit || 52||

bRRihannAmAShTamasteShAM kAleyAnAM parantapaH |
babhUva rAjandharmAtmA sarvabhUtahite rataH || 53||

gaNaH krodhavasho nAma yaste rAjanprakIrtitaH |
tataH sa~njaj~nire vIrAH kShitAviha narAdhipAH || 54||

nandikaH karNaveShTashcha siddhArthaH kITakastathA |
suvIrashcha subAhushcha mahAvIro.atha bAhlikaH || 55||

krodho vichityaH surasaH shrImAnnIlashcha bhUmipaH |
vIradhAmA cha kauravya bhUmipAlashcha nAmataH || 56||

dantavaktrashcha nAmAsIddurjayashchaiva nAmataH |
rukmI cha nRRipashArdUlo rAjA cha janamejayaH || 57||

AShADho vAyuvegashcha bhUritejAstathaiva cha |
ekalavyaH sumitrashcha vATadhAno.atha gomukhaH || 58||

kArUShakAshcha rAjAnaH kShemadhUrtistathaiva cha |
shrutAyuruddhavashchaiva bRRihatsenastathaiva cha || 59||

kShemogratIrthaH kuharaH kali~NgeShu narAdhipaH |
matimA.nshcha manuShyendra Ishvarashcheti vishrutaH || 60||

gaNAtkrodhavashAdevaM rAjapUgo.abhavatkShitau |
jAtaH purA mahArAja mahAkIrtirmahAbalaH || 61||

yastvAsIddevako nAma devarAjasamadyutiH |
sa gandharvapatirmukhyaH kShitau jaj~ne narAdhipaH || 62||

bRRihaspaterbRRihatkIrterdevarSherviddhi bhArata |
a.nshAddroNaM samutpannaM bhAradvAjamayonijam || 63||

dhanvinAM nRRipashArdUla yaH sa sarvAstravittamaH |
bRRihatkIrtirmahAtejAH sa~njaj~ne manujeShviha || 64||

dhanurvede cha vede cha yaM taM vedavido viduH |
variShThamindrakarmANaM droNaM svakulavardhanam || 65||

mahAdevAntakAbhyAM cha kAmAtkrodhAchcha bhArata |
ekatvamupapannAnAM jaj~ne shUraH parantapaH || 66||

ashvatthAmA mahAvIryaH shatrupakShakShaya~NkaraH |
vIraH kamalapatrAkShaH kShitAvAsInnarAdhipa || 67||

jaj~nire vasavastvaShTau ga~NgAyAM shantanoH sutAH |
vasiShThasya cha shApena niyogAdvAsavasya cha || 68||

teShAmavarajo bhIShmaH kurUNAmabhaya~NkaraH |
matimAnvedavidvAgmI shatrupakShakShaya~NkaraH || 69||

jAmadagnyena rAmeNa yaH sa sarvavidAM varaH |
ayudhyata mahAtejA bhArgaveNa mahAtmanA || 70||

yastu rAjankRRipo nAma brahmarShirabhavatkShitau |
rudrANAM taM gaNAdviddhi sambhUtamatipauruSham || 71||

shakunirnAma yastvAsIdrAjA loke mahArathaH |
dvAparaM viddhi taM rAjansambhUtamarimardanam || 72||

sAtyakiH satyasandhastu yo.asau vRRiShNikulodvahaH |
pakShAtsa jaj~ne marutAM devAnAmarimardanaH || 73||

drupadashchApi rAjarShistata evAbhavadgaNAt |
mAnuShe nRRipa loke.asminsarvashastrabhRRitAM varaH || 74||

tatashcha kRRitavarmANaM viddhi rAja~njanAdhipam |
jAtamapratikarmANaM kShatriyarShabhasattamam || 75||

marutAM tu gaNAdviddhi sa~njAtamarimardanam |
virATaM nAma rAjarShiM pararAShTrapratApanam || 76||

ariShTAyAstu yaH putro ha.nsa ityabhivishrutaH |
sa gandharvapatirjaj~ne kuruva.nshavivardhanaH || 77||

dhRRitarAShTra iti khyAtaH kRRiShNadvaipAyanAdapi |
dIrghabAhurmahAtejAH praj~nAchakShurnarAdhipaH || 78||

mAturdoShAdRRiSheH kopAdandha eva vyajAyata || 78||

atrestu sumahAbhAgaM putraM putravatAM varam |
viduraM viddhi loke.asmi~njAtaM buddhimatAM varam || 79||

kalera.nshAttu sa~njaj~ne bhuvi duryodhano nRRipaH |
durbuddhirdurmatishchaiva kurUNAmayashaskaraH || 80||

jagato yaH sa sarvasya vidviShTaH kalipUruShaH |
yaH sarvAM ghAtayAmAsa pRRithivIM puruShAdhamaH || 81||

yena vairaM samuddIptaM bhUtAntakaraNaM mahat || 81||

paulastyA bhrAtaraH sarve jaj~nire manujeShviha |
shataM duHshAsanAdInAM sarveShAM krUrakarmaNAm || 82||

durmukho duHsahashchaiva ye chAnye nAnushabditAH |
duryodhanasahAyAste paulastyA bharatarShabha || 83||

dharmasyA.nshaM tu rAjAnaM viddhi rAjanyudhiShThiram |
bhImasenaM tu vAtasya devarAjasya chArjunam || 84||

ashvinostu tathaivA.nshau rUpeNApratimau bhuvi |
nakulaH sahadevashcha sarvalokamanoharau || 85||

yaH suvarchA iti khyAtaH somaputraH pratApavAn |
abhimanyurbRRihatkIrtirarjunasya suto.abhavat || 86||

agnera.nshaM tu viddhi tvaM dhRRiShTadyumnaM mahAratham |
shikhaNDinamatho rAjanstrIpu.nsaM viddhi rAkShasam || 87||

draupadeyAshcha ye pa~ncha babhUvurbharatarShabha |
vishvedevagaNAnrAja.nstAnviddhi bharatarShabha || 88||

AmuktakavachaH karNo yastu jaj~ne mahArathaH |
divAkarasya taM viddhi devasyA.nshamanuttamam || 89||

yastu nArAyaNo nAma devadevaH sanAtanaH |
tasyA.nsho mAnuSheShvAsIdvAsudevaH pratApavAn || 90||

sheShasyA.nshastu nAgasya baladevo mahAbalaH |
sanatkumAraM pradyumnaM viddhi rAjanmahaujasam || 91||

evamanye manuShyendra bahavoM.ashA divaukasAm |
jaj~nire vasudevasya kule kulavivardhanAH || 92||

gaNastvapsarasAM yo vai mayA rAjanprakIrtitaH |
tasya bhAgaH kShitau jaj~ne niyogAdvAsavasya cha || 93||

tAni ShoDasha devInAM sahasrANi narAdhipa |
babhUvurmAnuShe loke nArAyaNaparigrahaH || 94||

shriyastu bhAgaH sa~njaj~ne ratyarthaM pRRithivItale |
drupadasya kule kanyA vedimadhyAdaninditA || 95||

nAtihrasvA na mahatI nIlotpalasugandhinI |
padmAyatAkShI sushroNI asitAyatamUrdhajA || 96||

sarvalakShaNasampannA vaiDUryamaNisaMnibhA |
pa~nchAnAM puruShendrANAM chittapramathinI rahaH || 97||

siddhirdhRRitishcha ye devyau pa~nchAnAM mAtarau tu te |
kuntI mAdrI cha jaj~nAte matistu subalAtmajA || 98||

iti devAsurANAM te gandharvApsarasAM tathA |
a.nshAvataraNaM rAjanrAkShasAnAM cha kIrtitam || 99||

ye pRRithivyAM samudbhUtA rAjAno yuddhadurmadAH |
mahAtmAno yadUnAM cha ye jAtA vipule kule || 100||

dhanyaM yashasyaM putrIyamAyuShyaM vijayAvaham |
idama.nshAvataraNaM shrotavyamanasUyatA || 101||

a.nshAvataraNaM shrutvA devagandharvarakShasAm |
prabhavApyayavitprAj~no na kRRichChreShvavasIdati || 102||

\hrule

\medskip
              sa.nbhavaparva
              sha.nkutalopAkhyAnam.h
                  62
\medskip

janamejaya uvAcha||

tvattaH shrutamidaM brahmandevadAnavarakShasAm |
a.nshAvataraNaM samyaggandharvApsarasAM tathA || 1||

imaM tu bhUya ichChAmi kurUNAM va.nshamAditaH |
kathyamAnaM tvayA vipra viprarShigaNasaMnidhau || 2||

vaishampAyana uvAcha||

pauravANAM va.nshakaro duHShanto nAma vIryavAn |
pRRithivyAshchaturantAyA goptA bharatasattama || 3||

chaturbhAgaM bhuvaH kRRitsnaM sa bhu~Nkte manujeshvaraH |
samudrAvaraNA.nshchApi deshAnsa samiti~njayaH || 4||

AmlechChATavikAnsarvAnsa bhu~Nkte ripumardanaH |
ratnAkarasamudrAntA.nshchAturvarNyajanAvRRitAn || 5||

na varNasa~Nkarakaro nAkRRiShyakarakRRijjanaH |
na pApakRRitkashchidAsIttasminrAjani shAsati || 6||

dharmyAM ratiM sevamAnA dharmArthAvabhipedire |
tadA narA naravyAghra tasmi~njanapadeshvare || 7||

nAsIchchorabhayaM tAta na kShudhAbhayamaNvapi |
nAsIdvyAdhibhayaM chApi tasmi~njanapadeshvare || 8||

svairdharmai remire varNA daive karmaNi niHspRRihAH |
tamAshritya mahIpAlamAsa.nshchaivAkutobhayAH || 9||

kAlavarShI cha parjanyaH sasyAni phalavanti cha |
sarvaratnasamRRiddhA cha mahI vasumatI tadA || 10||

sa chAdbhutamahAvIryo vajrasaMhanano yuvA |
udyamya mandaraM dorbhyAM haretsavanakAnanam || 11||

dhanuShyatha gadAyuddhe tsarupraharaNeShu cha |
nAgapRRiShThe.ashvapRRiShThe cha babhUva pariniShThitaH || 12||

bale viShNusamashchAsIttejasA bhAskaropamaH |
akShubdhatve.arNavasamaH sahiShNutve dharAsamaH || 13||

saMmataH sa mahIpAlaH prasannapurarAShTravAn |
bhUyo dharmaparairbhAvairviditaM janamAvasat || 14||

\hrule

\medskip
                  63
\medskip

vaishampAyana uvAcha||

sa kadAchinmahAbAhuH prabhUtabalavAhanaH |
vanaM jagAma gahanaM hayanAgashatairvRRitaH || 1||

khaDgashaktidharairvIrairgadAmusalapANibhiH |
prAsatomarahastaishcha yayau yodhashatairvRRitaH || 2||

siMhanAdaishcha yodhAnAM sha~NkhadundubhinisvanaiH |
rathanemisvanaishchApi sanAgavarabRRiMhitaiH || 3||

heShitasvanamishraishcha kShveDitAsphoTitasvanaiH |
AsItkilakilAshabdastasmingachChati pArthive || 4||

prAsAdavarashRRi~NgasthAH parayA nRRipashobhayA |
dadRRishustaM striyastatra shUramAtmayashaskaram || 5||

shakropamamamitraghnaM paravAraNavAraNam |
pashyantaH strIgaNAstatra shastrapANiM sma menire || 6||

ayaM sa puruShavyAghro raNe.adbhutaparAkramaH |
yasya bAhubalaM prApya na bhavantyasuhRRidgaNAH || 7||

iti vAcho bruvantyastAH striyaH premNA narAdhipam |
tuShTuvuH puShpavRRiShTIshcha sasRRijustasya mUrdhani || 8||

tatra tatra cha viprendraiH stUyamAnaH samantataH |
niryayau parayA prItyA vanaM mRRigajighA.nsayA || 9||

sudUramanujagmustaM paurajAnapadAstadA |
nyavartanta tataH pashchAdanuj~nAtA nRRipeNa ha || 10||

suparNapratimenAtha rathena vasudhAdhipaH |
mahImApUrayAmAsa ghoSheNa tridivaM tathA || 11||

sa gachChandadRRishe dhImAnnandanapratimaM vanam |
bilvArkakhadirAkIrNaM kapitthadhavasa~Nkulam || 12||

viShamaM parvataprasthairashmabhishcha samAvRRitam |
nirjalaM nirmanuShyaM cha bahuyojanamAyatam || 13||

mRRigasa~NghairvRRitaM ghorairanyaishchApi vanecharaiH || 13||

tadvanaM manujavyAghraH sabhRRityabalavAhanaH |
loDayAmAsa duHShantaH sUdayanvividhAnmRRigAn || 14||

bANagocharasamprAptA.nstatra vyAghragaNAnbahUn |
pAtayAmAsa duHShanto nirbibheda cha sAyakaiH || 15||

dUrasthAnsAyakaiH kA.nshchidabhinatsa nararShabhaH |
abhyAshamAgatA.nshchAnyAnkhaDgena nirakRRintata || 16||

kA.nshchideNAnsa nirjaghne shaktyA shaktimatAM varaH |
gadAmaNDalatattvaj~nashchachArAmitavikramaH || 17||

tomarairasibhishchApi gadAmusalakarpaNaiH |
chachAra sa vinighnanvai vanyA.nstatra mRRigadvijAn || 18||

rAj~nA chAdbhutavIryeNa yodhaishcha samarapriyaiH |
loDyamAnaM mahAraNyaM tatyajushcha mahAmRRigAH || 19||

tatra vidrutasa~NghAni hatayUthapatIni cha |
mRRigayUthAnyathautsukyAchChabdaM chakrustatastataH || 20||

shuShkAM chApi nadIM gatvA jalanairAshyakarshitAH |
vyAyAmaklAntahRRidayAH patanti sma vichetasaH || 21||

kShutpipAsAparItAshcha shrAntAshcha patitA bhuvi |
kechittatra naravyAghrairabhakShyanta bubhukShitaiH || 22||

kechidagnimathotpAdya samidhya cha vanecharAH |
bhakShayanti sma mA.nsAni prakuTya vidhivattadA || 23||

tatra kechidgajA mattA balinaH shastravikShatAH |
sa~NkochyAgrakarAnbhItAH pradravanti sma vegitAH || 24||

shakRRinmUtraM sRRijantashcha kSharantaH shoNitaM bahu |
vanyA gajavarAstatra mamRRidurmanujAnbahUn || 25||

tadvanaM balameghena sharadhAreNa sa.nvRRitam |
vyarochanmahiShAkIrNaM rAj~nA hatamahAmRRigam || 26||

\hrule

\medskip
                  64
\medskip

vaishampAyana uvAcha||

tato mRRigasahasrANi hatvA vipulavAhanaH |
rAjA mRRigaprasa~Ngena vanamanyadvivesha ha || 1||

eka evottamabalaH kShutpipAsAsamanvitaH |
sa vanasyAntamAsAdya mahadIriNamAsadat || 2||

tachchApyatItya nRRipatiruttamAshramasa.nyutam |
manaHprahlAdajananaM dRRiShTikAntamatIva cha || 3||

shItamArutasa.nyuktaM jagAmAnyanmahadvanam || 3||

puShpitaiH pAdapaiH kIrNamatIva sukhashAdvalam |
vipulaM madhurArAvairnAditaM vihagaistathA || 4||

pravRRiddhaviTapairvRRikShaiH sukhachChAyaiH samAvRRitam |
ShaTpadAghUrNitalataM lakShmyA paramayA yutam || 5||

nApuShpaH pAdapaH kashchinnAphalo nApi kaNTakI |
ShaTpadairvApyanAkIrNastasminvai kAnane.abhavat || 6||

vihagairnAditaM puShpairala~NkRRitamatIva cha |
sarvartukusumairvRRikShairatIva sukhashAdvalam || 7||

manoramaM maheShvAso vivesha vanamuttamam || 7||

mArutAgalitAstatra drumAH kusumashAlinaH |
puShpavRRiShTiM vichitrAM sma vyasRRija.nste punaH punaH || 8||

divaspRRisho.atha sa~NghuShTAH pakShibhirmadhurasvaraiH |
virejuH pAdapAstatra vichitrakusumAmbarAH || 9||

teShAM tatra pravAleShu puShpabhArAvanAmiShu |
ruvanti rAvaM vihagAH ShaTpadaiH sahitA mRRidu || 10||

tatra pradeshA.nshcha bahUnkusumotkaramaNDitAn |
latAgRRihaparikShiptAnmanasaH prItivardhanAn || 11||

sampashyansa mahAtejA babhUva muditastadA || 11||

parasparAshliShTashAkhaiH pAdapaiH kusumAchitaiH |
ashobhata vanaM tattairmahendradhvajasaMnibhaiH || 12||

sukhashItaH sugandhI cha puShpareNuvaho.anilaH |
parikrAmanvane vRRikShAnupaitIva rira.nsayA || 13||

eva~NguNasamAyuktaM dadarsha sa vanaM nRRipaH |
nadIkachChodbhavaM kAntamuchChritadhvajasaMnibham || 14||

prekShamANo vanaM tattu suprahRRiShTaviha~Ngamam |
AshramapravaraM ramyaM dadarsha cha manoramam || 15||

nAnAvRRikShasamAkIrNaM samprajvalitapAvakam |
yatibhirvAlakhilyaishcha vRRitaM munigaNAnvitam || 16||

agnyAgAraishcha bahubhiH puShpasa.nstarasa.nstRRitam |
mahAkachChairbRRihadbhishcha vibhrAjitamatIva cha || 17||

mAlinImabhito rAjannadIM puNyAM sukhodakAm |
naikapakShigaNAkIrNAM tapovanamanoramAm || 18||

tatra vyAlamRRigAnsaumyAnpashyanprItimavApa saH || 18||

taM chApyatirathaH shrImAnAshramaM pratyapadyata |
devalokapratIkAshaM sarvataH sumanoharam || 19||

nadImAshramasa.nshliShTAM puNyatoyAM dadarsha saH |
sarvaprANabhRRitAM tatra jananImiva viShThitAm || 20||

sachakravAkapulinAM puShpaphenapravAhinIm |
sakiMnaragaNAvAsAM vAnararkShaniShevitAm || 21||

puNyasvAdhyAyasa~NghuShTAM pulinairupashobhitAm |
mattavAraNashArdUlabhujagendraniShevitAm || 22||

nadImAshramasambaddhAM dRRiShTvAshramapadaM tathA |
chakArAbhipraveshAya matiM sa nRRipatistadA || 23||

ala~NkRRitaM dvIpavatyA mAlinyA ramyatIrayA |
naranArAyaNasthAnaM ga~Ngayevopashobhitam || 24||

mattabarhiNasa~NghuShTaM pravivesha mahadvanam || 24||

tatsa chaitrarathaprakhyaM samupetya nareshvaraH |
atIva guNasampannamanirdeshyaM cha varchasA || 25||

maharShiM kAshyapaM draShTumatha kaNvaM tapodhanam || 25||

rathinImashvasambAdhAM padAtigaNasa~NkulAm |
avasthApya vanadvAri senAmidamuvAcha saH || 26||

muniM virajasaM draShTuM gamiShyAmi tapodhanam |
kAshyapaM sthIyatAmatra yAvadAgamanaM mama || 27||

tadvanaM nandanaprakhyamAsAdya manujeshvaraH |
kShutpipAse jahau rAjA harShaM chAvApa puShkalam || 28||

sAmAtyo rAjali~NgAni so.apanIya narAdhipaH |
purohitasahAyashcha jagAmAshramamuttamam || 29||

didRRikShustatra tamRRiShiM taporAshimathAvyayam || 29||

brahmalokapratIkAshamAshramaM so.abhivIkShya cha |
ShaTpadodgItasa~NghuShTaM nAnAdvija gaNAyutam || 30||

RRicho bahvRRichamukhyaishcha preryamANAH padakramaiH |
shushrAva manujavyAghro vitateShviha karmasu || 31||

yaj~navidyA~Ngavidbhishcha kramadbhishcha kramAnapi |
amitAtmabhiH suniyataiH shushubhe sa tadAshramaH || 32||

atharvavedapravarAH pUgayAj~nika saMmatAH |
saMhitAmIrayanti sma padakramayutAM tu te || 33||

shabdasa.nskArasa.nyuktaM bruvadbhishchAparairdvijaiH |
nAditaH sa babhau shrImAnbrahmaloka ivAshramaH || 34||

yaj~nasa.nskAravidbhishcha kramashikShA vishAradaiH |
nyAyatattvArthavij~nAnasampannairvedapAragaiH || 35||

nAnAvAkyasamAhArasamavAyavishAradaiH |
visheShakAryavidbhishcha mokShadharmaparAyaNaiH || 36||

sthApanAkShepasiddhAntaparamArthaj~natAM gataiH |
lokAyatikamukhyaishcha samantAdanunAditam || 37||

tatra tatra cha viprendrAnniyatAnsa.nshitavratAn |
japahomaparAnsiddhAndadarsha paravIrahA || 38||

AsanAni vichitrANi puShpavanti mahIpatiH |
prayatnopahitAni sma dRRiShTvA vismayamAgamat || 39||

devatAyatanAnAM cha pUjAM prekShya kRRitAM dvijaiH |
brahmalokasthamAtmAnaM mene sa nRRipasattamaH || 40||

sa kAshyapatapoguptamAshramapravaraM shubham |
nAtRRipyatprekShamANo vai tapodhanagaNairyutam || 41||

sa kAshyapasyAyatanaM mahAvratai  rvRRitaM samantAdRRiShibhistapodhanaiH |
vivesha sAmAtyapurohito.arihA   viviktamatyarthamanoharaM shivam || 42||

\hrule

\medskip
                  65
\medskip

vaishampAyana uvAcha||

tato gachChanmahAbAhureko.amAtyAnvisRRijya tAn |
nApashyadAshrame tasmi.nstamRRiShiM sa.nshitavratam || 1||

so.apashyamAnastamRRiShiM shUnyaM dRRiShTvA tamAshramam |
uvAcha ka ihetyuchchairvanaM saMnAdayanniva || 2||

shrutvAtha tasya taM shabdaM kanyA shrIriva rUpiNI |
nishchakrAmAshramAttasmAttApasIveShadhAriNI || 3||

sA taM dRRiShTvaiva rAjAnaM duHShantamasitekShaNA |
svAgataM ta iti kShipramuvAcha pratipUjya cha || 4||

AsanenArchayitvA cha pAdyenArghyeNa chaiva hi |
paprachChAnAmayaM rAjankushalaM cha narAdhipam || 5||

yathAvadarchayitvA sA pRRiShTvA chAnAmayaM tadA |
uvAcha smayamAneva kiM kAryaM kriyatAmiti || 6||

tAmabravIttato rAjA kanyAM madhurabhAShiNIm |
dRRiShTvA sarvAnavadyA~NgIM yathAvatpratipUjitaH || 7||

Agato.ahaM mahAbhAgamRRiShiM kaNvamupAsitum |
kva gato bhagavAnbhadre tanmamAchakShva shobhane || 8||

shakuntalovAcha||

gataH pitA me bhagavAnphalAnyAhartumAshramAt |
muhUrtaM sampratIkShasva drakShyasyenamihAgatam || 9||

vaishampAyana uvAcha||

apashyamAnastamRRiShiM tayA choktastathA nRRipaH |
tAM cha dRRiShTvA varArohAM shrImatIM chAruhAsinIm || 10||

vibhrAjamAnAM vapuShA tapasA cha damena cha |
rUpayauvanasampannAmityuvAcha mahIpatiH || 11||

kAsi kasyAsi sushroNi kimarthaM chAgatA vanam |
eva.nrUpaguNopetA kutastvamasi shobhane || 12||

darshanAdeva hi shubhe tvayA me.apahRRitaM manaH |
ichChAmi tvAmahaM j~nAtuM tanmamAchakShva shobhane || 13||

evamuktA tadA kanyA tena rAj~nA tadAshrame |
uvAcha hasatI vAkyamidaM sumadhurAkSharam || 14||

kaNvaShyAhaM bhagavato duHShanta duhitA matA |
tapasvino dhRRitimato dharmaj~nasya yashasvinaH || 15||

duHShanta uvAcha||

UrdhvaretA mahAbhAgo bhagavA.NllokapUjitaH |
chaleddhi vRRittAddharmo.api na chaletsa.nshitavrataH || 16||

kathaM tvaM tasya duhitA sambhUtA varavarNinI |
sa.nshayo me mahAnatra taM me ChettumihArhasi || 17||

shakuntalovAcha||

yathAyamAgamo mahyaM yathA chedamabhUtpurA |
shRRiNu rAjanyathAtattvaM yathAsmi duhitA muneH || 18||

RRiShiH kashchidihAgamya mama janmAbhyachodayat |
tasmai provAcha bhagavAnyathA tachChRRiNu pArthiva || 19||

tapyamAnaH kila purA vishvAmitro mahattapaH |
subhRRishaM tApayAmAsa shakraM suragaNeshvaram || 20||

tapasA dIptavIryo.ayaM sthAnAnmAM chyAvayediti |
bhItaH pura.ndarastasmAnmenakAmidamabravIt || 21||

guNairdivyairapsarasAM menake tvaM vishiShyase |
shreyo me kuru kalyANi yattvAM vakShyAmi tachChRRiNu || 22||

asAvAdityasa~NkAsho vishvAmitro mahAtapAH |
tapyamAnastapo ghoraM mama kampayate manaH || 23||

menake tava bhAro.ayaM vishvAmitraH sumadhyame |
sa.nshitAtmA sudurdharSha ugre tapasi vartate || 24||

sa mAM na chyAvayetsthAnAttaM vai gatvA pralobhaya |
chara tasya tapovighnaM kuru me priyamuttamam || 25||

rUpayauvanamAdhuryacheShTitasmitabhAShitaiH |
lobhayitvA varArohe tapasaH saMnivartaya || 26||

menakovAcha||

mahAtejAH sa bhagavAnsadaiva cha mahAtapAH |
kopanashcha tathA hyenaM jAnAti bhagavAnapi || 27||

tejasastapasashchaiva kopasya cha mahAtmanaH |
tvamapyudvijase yasya nodvijeyamahaM katham || 28||

mahAbhAgaM vasiShThaM yaH putrairiShTairvyayojayat |
kShatre jAtashcha yaH pUrvamabhavadbrAhmaNo balAt || 29||

shauchArthaM yo nadIM chakre durgamAM bahubhirjalaiH |
yAM tAM puNyatamAM loke kaushikIti vidurjanAH || 30||

babhAra yatrAsya purA kAle durge mahAtmanaH |
dArAnmata~Ngo dharmAtmA rAjarShirvyAdhatAM gataH || 31||

atItakAle durbhikShe yatraitya punarAshramam |
muniH pAreti nadyA vai nAma chakre tadA prabhuH || 32||

mata~NgaM yAjayAM chakre yatra prItamanAH svayam |
tvaM cha somaM bhayAdyasya gataH pAtuM shureshvara || 33||

ati nakShatrava.nshA.nshcha kruddho nakShatrasampadA |
prati shravaNapUrvANi nakShatrANi sasarja yaH || 34||

etAni yasya karmANi tasyAhaM bhRRishamudvije |
yathA mAM na dahetkruddhastathAj~nApaya mAM vibho || 35||

tejasA nirdahellokAnkampayeddharaNIM padA |
sa~NkShipechcha mahAmeruM tUrNamAvartayettathA || 36||

tAdRRishaM tapasA yuktaM pradIptamiva pAvakam |
kathamasmadvidhA bAlA jitendriyamabhispRRishet || 37||

hutAshanamukhaM dIptaM sUryachandrAkShitArakam |
kAlajihvaM surashreShTha kathamasmadvidhA spRRishet || 38||

yamashcha somashcha maharShayashcha   sAdhyA vishve vAlakhilyAshcha sarve |
ete.api yasyodvijante prabhAvA  tkasmAttasmAnmAdRRishI nodvijeta || 39||

tvayaivamuktA cha kathaM samIpa  mRRiSherna gachCheyamahaM surendra |
rakShAM tu me chintaya devarAja   yathA tvadarthaM rakShitAhaM chareyam || 40||

kAmaM tu me mArutastatra vAsaH   prakrIDitAyA vivRRiNotu deva |
bhavechcha me manmathastatra kArye   sahAyabhUtastava devaprasAdAt || 41||

vanAchcha vAyuH surabhiH pravAye  ttasminkAle tamRRiShiM lobhayantyAH |
tathetyuktvA vihite chaiva tasmiM  stato yayau sAshramaM kaushikasya || 42||

\hrule

\medskip
                  66
\medskip

shakuntalovAcha||

evamuktastayA shakraH sa.ndidesha sadAgatim |
prAtiShThata tadA kAle menakA vAyunA saha || 1||

athApashyadvarArohA tapasA dagdhakilbiSham |
vishvAmitraM tapasyantaM menakA bhIrurAshrame || 2||

abhivAdya tataH sA taM prAkrIDadRRiShisaMnidhau |
apovAha cha vAso.asyA mArutaH shashisaMnibham || 3||

sAgachChattvaritA bhUmiM vAsastadabhili~NgatI |
utsmayantIva savrIDaM mArutaM varavarNinI || 4||

gRRiddhAM vAsasi sambhrAntAM menakAM munisattamaH |
anirdeshyavayorUpAmapashyadvivRRitAM tadA || 5||

tasyA rUpaguNaM dRRiShTvA sa tu viprarShabhastadA |
chakAra bhAvaM sa.nsarge tayA kAmavashaM gataH || 6||

nyamantrayata chApyenAM sA chApyaichChadaninditA |
tau tatra suchiraM kAlaM vane vyaharatAmubhau || 7||

ramamANau yathAkAmaM yathaikadivasaM tathA || 7||

janayAmAsa sa munirmenakAyAM shakuntalAm |
prasthe himavato ramye mAlinImabhito nadIm || 8||

jAtamutsRRijya taM garbhaM menakA mAlinImanu |
kRRitakAryA tatastUrNamagachChachChakrasa.nsadam || 9||

taM vane vijane garbhaM siMhavyAghrasamAkule |
dRRiShTvA shayAnaM shakunAH samantAtparyavArayan || 10||

nemAM hi.nsyurvane bAlAM kravyAdA mA.nsagRRiddhinaH |
paryarakShanta tAM tatra shakuntA menakAtmajAm || 11||

upaspraShTuM gatashchAhamapashyaM shayitAmimAm |
nirjane vipine.araNye shakuntaiH parivAritAm || 12||

AnayitvA tatashchainAM duhitRRitve nyayojayam || 12||

sharIrakRRitprANadAtA yasya chAnnAni bhu~njate |
krameNa te trayo.apyuktAH pitaro dharmanishchaye || 13||

nirjane cha vane yasmAchChakuntaiH parirakShitA |
shakuntaleti nAmAsyAH kRRitaM chApi tato mayA || 14||

evaM duhitaraM viddhi mama saumya shakuntalAm |
shakuntalA cha pitaraM manyate mAmaninditA || 15||

etadAchaShTa pRRiShTaH sanmama janma maharShaye |
sutAM kaNvasya mAmevaM viddhi tvaM manujAdhipa || 16||

kaNvaM hi pitaraM manye pitaraM svamajAnatI |
iti te kathitaM rAjanyathAvRRittaM shrutaM mayA || 17||

\hrule

\medskip
                  67
\medskip

duHShanta uvAcha||

suvyaktaM rAjaputrI tvaM yathA kalyANi bhAShase |
bhAryA me bhava sushroNi brUhi kiM karavANi te || 1||

suvarNamAlA vAsA.nsi kuNDale parihATake |
nAnApattanaje shubhre maNiratne cha shobhane || 2||

AharAmi tavAdyAhaM niShkAdInyajinAni cha |
sarvaM rAjyaM tavAdyAstu bhAryA me bhava shobhane || 3||

gAndharveNa cha mAM bhIru vivAhenaihi sundari |
vivAhAnAM hi rambhoru gAndharvaH shreShTha uchyate || 4||

shakuntalovAcha||

phalAhAro gato rAjanpitA me ita AshramAt |
taM muhUrtaM pratIkShasva sa mAM tubhyaM pradAsyati || 5||

duHShanta uvAcha||

ichChAmi tvAM varArohe bhajamAnAmanindite |
tvadarthaM mAM sthitaM viddhi tvadgataM hi mano mama || 6||

Atmano bandhurAtmaiva gatirAtmaiva chAtmanaH |
AtmanaivAtmano dAnaM kartumarhasi dharmataH || 7||

aShTAveva samAsena vivAhA dharmataH smRRitAH |
brAhmo daivastathaivArShaH prAjApatyastathAsuraH || 8||

gAndharvo rAkShasashchaiva paishAchashchAShTamaH smRRitaH |
teShAM dharmAnyathApUrvaM manuH svAyambhuvo.abravIt || 9||

prashastA.nshchaturaH pUrvAnbrAhmaNasyopadhAraya |
ShaDAnupUrvyA kShatrasya viddhi dharmyAnanindite || 10||

rAj~nAM tu rAkShaso.apyukto viTshUdreShvAsuraH smRRitaH |
pa~nchAnAM tu trayo dharmyA dvAvadharmyau smRRitAviha || 11||

paishAchashchAsurashchaiva na kartavyau katha~nchana |
anena vidhinA kAryo dharmasyaiShA gatiH smRRitA || 12||

gAndharvarAkShasau kShatre dharmyau tau mA visha~NkithAH |
pRRithagvA yadi vA mishrau kartavyau nAtra sa.nshayaH || 13||

sA tvaM mama sakAmasya sakAmA varavarNini |
gAndharveNa vivAhena bhAryA bhavitumarhasi || 14||

shakuntalovAcha||

yadi dharmapathastveSha yadi chAtmA prabhurmama |
pradAne pauravashreShTha shRRiNu me samayaM prabho || 15||

satyaM me pratijAnIhi yattvAM vakShyAmyahaM rahaH |
mama jAyeta yaH putraH sa bhavettvadanantaram || 16||

yuvarAjo mahArAja satyametadbravIhi me |
yadyetadevaM duHShanta astu me sa~NgamastvayA || 17||

vaishampAyana uvAcha||

evamastviti tAM rAjA pratyuvAchAvichArayan |
api cha tvAM nayiShyAmi nagaraM svaM shuchismite || 18||

yathA tvamarhA sushroNi satyametadbravImi te || 18||

evamuktvA sa rAjarShistAmaninditagAminIm |
jagrAha vidhivatpANAvuvAsa cha tayA saha || 19||

vishvAsya chainAM sa prAyAdabravIchcha punaH punaH |
preShayiShye tavArthAya vAhinIM chatura~NgiNIm || 20||

tayA tvAmAnayiShyAmi nivAsaM svaM shuchismite || 20||

iti tasyAH pratishrutya sa nRRipo janamejaya |
manasA chintayanprAyAtkAshyapaM prati pArthivaH || 21||

bhagavA.nstapasA yuktaH shrutvA kiM nu kariShyati |
evaM sa~nchintayanneva pravivesha svakaM puram || 22||

muhUrtayAte tasmi.nstu kaNvo.apyAshramamAgamat |
shakuntalA cha pitaraM hriyA nopajagAma tam || 23||

vij~nAyAtha cha tAM kaNvo divyaj~nAno mahAtapAH |
uvAcha bhagavAnprItaH pashyandivyena chakShuShA || 24||

tvayAdya rAjAnvayayA mAmanAdRRitya yatkRRitaH |
pu.nsA saha samAyogo na sa dharmopaghAtakaH || 25||

kShatriyasya hi gAndharvo vivAhaH shreShTha uchyate |
sakAmAyAH sakAmena nirmantro rahasi smRRitaH || 26||

dharmAtmA cha mahAtmA cha duHShantaH puruShottamaH |
abhyagachChaH patiM yaM tvaM bhajamAnaM shakuntale || 27||

mahAtmA janitA loke putrastava mahAbalaH |
ya imAM sAgarApA~NgAM kRRitsnAM bhokShyati medinIm || 28||

paraM chAbhiprayAtasya chakraM tasya mahAtmanaH |
bhaviShyatyapratihataM satataM chakravartinaH || 29||

tataH prakShAlya pAdau sA vishrAntaM munimabravIt |
vinidhAya tato bhAraM saMnidhAya phalAni cha || 30||

mayA patirvRRito yo.asau duHShantaH puruShottamaH |
tasmai sasachivAya tvaM prasAdaM kartumarhasi || 31||

kaNva uvAcha||

prasanna eva tasyAhaM tvatkRRite varavarNini |
gRRihANa cha varaM mattastatkRRite yadabhIpsitam || 32||

vaishampAyana uvAcha||

tato dharmiShThatAM vavre rAjyAchchAskhalanaM tathA |
shakuntalA pauravANAM duHShantahitakAmyayA || 33||

\hrule

\medskip
                  68
\medskip

vaishampAyana uvAcha||

pratij~nAya tu duHShante pratiyAte shakuntalA |
garbhaM suShAva vAmoruH kumAramamitaujasam || 1||

triShu varSheShu pUrNeShu diptAnalasamadyutim |
rUpaudAryaguNopetaM dauHShantiM janamejaya || 2||

jAtakarmAdisa.nskAraM kaNvaH puNyakRRitAM varaH |
tasyAtha kArayAmAsa vardhamAnasya dhImataH || 3||

dantaiH shuklaiH shikharibhiH siMhasaMhanano yuvA |
chakrA~NkitakaraH shrImAnmahAmUrdhA mahAbalaH || 4||

kumAro devagarbhAbhaH sa tatrAshu vyavardhata || 4||

ShaDvarSha eva bAlaH sa kaNvAshramapadaM prati |
vyAghrAnsiMhAnvarAhA.nshcha gajA.nshcha mahiShA.nstathA || 5||

baddhvA vRRikSheShu balavAnAshramasya samantataH |
Arohandamaya.nshchaiva krIDa.nshcha paridhAvati || 6||

tato.asya nAma chakruste kaNvAshramanivAsinaH |
astvayaM sarvadamanaH sarvaM hi damayatyayam || 7||

sa sarvadamano nAma kumAraH samapadyata |
vikrameNaujasA chaiva balena cha samanvitaH || 8||

taM kumAramRRiShirdRRiShTvA karma chAsyAtimAnuSham |
samayo yauvarAjyAyetyabravIchcha shakuntalAm || 9||

tasya tadbalamAj~nAya kaNvaH shiShyAnuvAcha ha |
shakuntalAmimAM shIghraM sahaputrAmito.a.ashramAt || 10||

bhartre prApayatAdyaiva sarvalakShaNapUjitAm || 10||

nArINAM chiravAso hi bAndhaveShu na rochate |
kIrtichAritradharmaghnastasmAnnayata mAchiram || 11||

tathetyuktvA tu te sarve prAtiShThantAmitaujasaH |
shakuntalAM puraskRRitya saputrAM gajasAhvayam || 12||

gRRihItvAmaragarbhAbhaM putraM kamalalochanam |
AjagAma tataH shubhrA duHShantaviditAdvanAt || 13||

abhisRRitya cha rAjAnaM viditA sA praveshitA |
saha tenaiva putreNa taruNAdityavarchasA || 14||

pUjayitvA yathAnyAyamabravIttaM shakuntalA |
ayaM putrastvayA rAjanyauvarAjye.abhiShichyatAm || 15||

tvayA hyayaM suto rAjanmayyutpannaH suropamaH |
yathAsamayametasminvartasva puruShottama || 16||

yathA samAgame pUrvaM kRRitaH sa samayastvayA |
taM smarasva mahAbhAga kaNvAshramapadaM prati || 17||

so.atha shrutvaiva tadvAkyaM tasyA rAjA smarannapi |
abravInna smarAmIti kasya tvaM duShTatApasi || 18||

dharmakAmArthasambandhaM na smarAmi tvayA saha |
gachCha vA tiShTha vA kAmaM yadvApIchChasi tatkuru || 19||

saivamuktA varArohA vrIDiteva manasvinI |
visa~nj~neva cha duHkhena tasthau sthANurivAchalA || 20||

sa.nrambhAmarShatAmrAkShI sphuramANoShThasampuTA |
kaTAkShairnirdahantIva tiryagrAjAnamaikShata || 21||

AkAraM gUhamAnA cha manyunAbhisamIritA |
tapasA sambhRRitaM tejo dhArayAmAsa vai tadA || 22||

sA muhUrtamiva dhyAtvA duHkhAmarShasamanvitA |
bhartAramabhisamprekShya kruddhA vachanamabravIt || 23||

jAnannapi mahArAja kasmAdevaM prabhAShase |
na jAnAmIti niHsa~NgaM yathAnyaH prAkRRitastathA || 24||

atra te hRRidayaM veda satyasyaivAnRRitasya cha |
kalyANa bata sAkShI tvaM mAtmAnamavamanyathAH || 25||

yo.anyathA santamAtmAnamanyathA pratipadyate |
kiM tena na kRRitaM pApaM choreNAtmApahAriNA || 26||

eko.ahamasmIti cha manyase tvaM   na hRRichChayaM vetsi muniM purANam |
yo veditA karmaNaH pApakasya   tasyAntike tvaM vRRijinaM karoShi || 27||

manyate pApakaM kRRitvA na kashchidvetti mAmiti |
vidanti chainaM devAshcha svashchaivAntarapUruShaH || 28||

AdityachandrAvanilAnalau cha   dyaurbhUmirApo hRRidayaM yamashcha |
ahashcha rAtrishcha ubhe cha sandhye   dharmashcha jAnAti narasya vRRittam || 29||

yamo vaivasvatastasya niryAtayati duShkRRitam |
hRRidi sthitaH karmasAkShI kShetraj~no yasya tuShyati || 30||

na tu tuShyati yasyaiSha puruShasya durAtmanaH |
taM yamaH pApakarmANaM niryAtayati duShkRRitam || 31||

avamanyAtmanAtmAnamanyathA pratipadyate |
devA na tasya shreyA.nso yasyAtmApi na kAraNam || 32||

svayaM prApteti mAmevaM mAvama.nsthAH pativratAm |
arghyArhAM nArchayasi mAM svayaM bhAryAmupasthitAm || 33||

kimarthaM mAM prAkRRitavadupaprekShasi sa.nsadi |
na khalvahamidaM shUnye raumi kiM na shRRiNoShi me || 34||

yadi me yAchamAnAyA vachanaM na kariShyasi |
duHShanta shatadhA mUrdhA tataste.adya phaliShyati || 35||

bhAryAM patiH sampravishya sa yasmAjjAyate punaH |
jAyAyA iti jAyAtvaM purANAH kavayo viduH || 36||

yadAgamavataH pu.nsastadapatyaM prajAyate |
tattArayati santatyA pUrvapretAnpitAmahAn || 37||

punnAmno narakAdyasmAtpitaraM trAyate sutaH |
tasmAtputra iti proktaH svayameva svayambhuvA || 38||

sA bhAryA yA gRRihe dakShA sA bhAryA yA prajAvatI |
sA bhAryA yA patiprANA sA bhAryA yA pativratA || 39||

ardhaM bhAryA manuShyasya bhAryA shreShThatamaH sakhA |
bhAryA mUlaM trivargasya bhAryA mitraM mariShyataH || 40||

bhAryAvantaH kriyAvantaH sabhAryA gRRihamedhinaH |
bhAryAvantaH pramodante bhAryAvantaH shriyAnvitAH || 41||

sakhAyaH pravivikteShu bhavantyetAH priya.nvadAH |
pitaro dharmakAryeShu bhavantyArtasya mAtaraH || 42||

kAntAreShvapi vishrAmo narasyAdhvanikasya vai |
yaH sadAraH sa vishvAsyastasmAddArAH parA gatiH || 43||

sa.nsarantamapi pretaM viShameShvekapAtinam |
bhAryaivAnveti bhartAraM satataM yA pativratA || 44||

prathamaM sa.nsthitA bhAryA patiM pretya pratIkShate |
pUrvaM mRRitaM cha bhartAraM pashchAtsAdhvyanugachChati || 45||

etasmAtkAraNAdrAjanpANigrahaNamiShyate |
yadApnoti patirbhAryAmiha loke paratra cha || 46||

AtmAtmanaiva janitaH putra ityuchyate budhaiH |
tasmAdbhAryAM naraH pashyenmAtRRivatputramAtaram || 47||

bhAryAyAM janitaM putramAdarshe svamivAnanam |
hlAdate janitA preShkya svargaM prApyeva puNyakRRit || 48||

dahyamAnA manoduHkhairvyAdhibhishchAturA narAH |
hlAdante sveShu dAreShu gharmArtAH salileShviva || 49||

susa.nrabdho.api rAmANAM na brUyAdapriyaM budhaH |
ratiM prItiM cha dharmaM cha tAsvAyattamavekShya cha || 50||

Atmano janmanaH kShetraM puNyaM rAmAH sanAtanam |
RRiShINAmapi kA shaktiH sraShTuM rAmAmRRite prajAH || 51||

paripatya yadA sUnurdharaNIreNuguNThitaH |
piturAshliShyate.a~NgAni kimivAstyadhikaM tataH || 52||

sa tvaM svayamanuprAptaM sAbhilAShamimaM sutam |
prekShamANaM cha kAkSheNa kimarthamavamanyase || 53||

aNDAni bibhrati svAni na bhindanti pipIlikAH |
na bharethAH kathaM nu tvaM dharmaj~naH sansvamAtmajam || 54||

na vAsasAM na rAmANAM nApAM sparshastathA sukhaH |
shishorAli~NgyamAnasya sparshaH sUnoryathA sukhaH || 55||

brAhmaNo dvipadAM shreShTho gaurvariShThA chatuShpadAm |
gururgarIyasAM shreShThaH putraH sparshavatAM varaH || 56||

spRRishatu tvAM samAshliShya putro.ayaM priyadarshanaH |
putrasparshAtsukhataraH sparsho loke na vidyate || 57||

triShu varSheShu pUrNeShu prajAtAhamari.ndama |
imaM kumAraM rAjendra tava shokapraNAshanam || 58||

AhartA vAjimedhasya shatasa~Nkhyasya paurava |
iti vAgantarikShe mAM sUtake.abhyavadatpurA || 59||

nanu nAmA~NkamAropya snehAdgrAmAntaraM gatAH |
mUrdhni putrAnupAghrAya pratinandanti mAnavAH || 60||

vedeShvapi vadantImaM mantravAdaM dvijAtayaH |
jAtakarmaNi putrANAM tavApi viditaM tathA || 61||

a~NgAda~NgAtsambhavasi hRRidayAdabhijAyase |
AtmA vai putranAmAsi sa jIva sharadaH shatam || 62||

poSho hi tvadadhIno me santAnamapi chAkShayam |
tasmAttvaM jIva me vatsa susukhI sharadAM shatam || 63||

tvada~NgebhyaH prasUto.ayaM puruShAtpuruSho.aparaH |
sarasIvAmale.a.atmAnaM dvitIyaM pashya me sutam || 64||

yathA hyAhavanIyo.agnirgArhapatyAtpraNIyate |
tathA tvattaH prasUto.ayaM tvamekaH sandvidhA kRRitaH || 65||

mRRigApakRRiShTena hi te mRRigayAM paridhAvatA |
ahamAsAditA rAjankumArI piturAshrame || 66||

urvashI pUrvachittishcha sahajanyA cha menakA |
vishvAchI cha ghRRitAchI cha ShaDevApsarasAM varAH || 67||

tAsAM mAM menakA nAma brahmayonirvarApsarAH |
divaH samprApya jagatIM vishvAmitrAdajIjanat || 68||

sA mAM himavataH pRRiShThe suShuve menakApsarAH |
avakIrya cha mAM yAtA parAtmajamivAsatI || 69||

kiM nu karmAshubhaM pUrvaM kRRitavatyasmi janmani |
yadahaM bAndhavaistyaktA bAlye samprati cha tvayA || 70||

kAmaM tvayA parityaktA gamiShyAmyahamAshramam |
imaM tu bAlaM santyaktuM nArhasyAtmajamAtmanA || 71||

duHShanta uvAcha||

na putramabhijAnAmi tvayi jAtaM shakuntale |
asatyavachanA nAryaH kaste shraddhAsyate vachaH || 72||

menakA niranukroshA bandhakI jananI tava |
yayA himavataH pRRiShThe nirmAlyeva praveritA || 73||

sa chApi niranukroshaH kShatrayoniH pitA tava |
vishvAmitro brAhmaNatve lubdhaH kAmaparAyaNaH || 74||

menakApsarasAM shreShThA maharShINAM cha te pitA |
tayorapatyaM kasmAttvaM pu.nshchalIvAbhidhAsyasi || 75||

ashraddheyamidaM vAkyaM kathayantI na lajjase |
visheShato matsakAshe duShTatApasi gamyatAm || 76||

kva maharShiH sadaivograH sApsarA kva cha menakA |
kva cha tvamevaM kRRipaNA tApasIveShadhAriNI || 77||

atikAyashcha putraste bAlo.api balavAnayam |
kathamalpena kAlena shAlaskandha ivodgataH || 78||

sunikRRiShTA cha yoniste pu.nshchalI pratibhAsi me |
yadRRichChayA kAmarAgAjjAtA menakayA hyasi || 79||

sarvametatparokShaM me yattvaM vadasi tApasi |
nAhaM tvAmabhijAnAmi yatheShTaM gamyatAM tvayA || 80||

\hrule

\medskip
                  69
\medskip

shakuntalovAcha||

rAjansarShapamAtrANi parachChidrANi pashyasi |
Atmano bilvamAtrANi pashyannapi na pashyasi || 1||

menakA tridasheShveva tridashAshchAnu menakAm |
mamaivodrichyate janma duHShanta tava janmataH || 2||

kShitAvaTasi rAja.nstvamantarikShe charAmyaham |
AvayorantaraM pashya merusarShapayoriva || 3||

mahendrasya kuberasya yamasya varuNasya cha |
bhavanAnyanusa.nyAmi prabhAvaM pashya me nRRipa || 4||

satyashchApi pravAdo.ayaM yaM pravakShyAmi te.anagha |
nidarshanArthaM na dveShAttachChrutvA kShantumarhasi || 5||

virUpo yAvadAdarshe nAtmanaH pashyate mukham |
manyate tAvadAtmAnamanyebhyo rUpavattaram || 6||

yadA tu mukhamAdarshe vikRRitaM so.abhivIkShate |
tadetaraM vijAnAti AtmAnaM netaraM janam || 7||

atIva rUpasampanno na ki~nchidavamanyate |
atIva jalpandurvAcho bhavatIha viheThakaH || 8||

mUrkho hi jalpatAM pu.nsAM shrutvA vAchaH shubhAshubhAH |
ashubhaM vAkyamAdatte purIShamiva sUkaraH || 9||

prAj~nastu jalpatAM pu.nsAM shrutvA vAchaH shubhAshubhAH |
guNavadvAkyamAdatte ha.nsaH kShIramivAmbhasaH || 10||

anyAnparivadansAdhuryathA hi paritapyate |
tathA parivadannanyA.nstuShTo bhavati durjanaH || 11||

abhivAdya yathA vRRiddhAnsanto gachChanti nirvRRitim |
evaM sajjanamAkrushya mUrkho bhavati nirvRRitaH || 12||

sukhaM jIvantyadoShaj~nA mUrkhA doShAnudarshinaH |
yatra vAchyAH paraiH santaH parAnAhustathAvidhAn || 13||

ato hAsyataraM loke ki~nchidanyanna vidyate |
yatra durjana ityAha durjanaH sajjanaM svayam || 14||

satyadharmachyutAtpu.nsaH kruddhAdAshIviShAdiva |
anAstiko.apyudvijate janaH kiM punarAstikaH || 15||

svayamutpAdya vai putraM sadRRishaM yo.avamanyate |
tasya devAH shriyaM ghnanti na cha lokAnupAshnute || 16||

kulava.nshapratiShThAM hi pitaraH putramabruvan |
uttamaM sarvadharmANAM tasmAtputraM na santyajet || 17||

svapatnIprabhavAnpa~ncha labdhAnkrItAnvivardhitAn |
kRRitAnanyAsu chotpannAnputrAnvai manurabravIt || 18||

dharmakIrtyAvahA nRRiNAM manasaH prItivardhanAH |
trAyante narakAjjAtAH putrA dharmaplavAH pitRRin || 19||

sa tvaM nRRipatishArdUla na putraM tyaktumarhasi |
AtmAnaM satyadharmau cha pAlayAno mahIpate || 20||

narendrasiMha kapaTaM na voDhuM tvamihArhasi || 20||

varaM kUpashatAdvApI varaM vApIshatAtkratuH |
varaM kratushatAtputraH satyaM putrashatAdvaram || 21||

ashvamedhasahasraM cha satyaM cha tulayA dhRRitam |
ashvamedhasahasrAddhi satyameva vishiShyate || 22||

sarvavedAdhigamanaM sarvatIrthAvagAhanam |
satyaM cha vadato rAjansamaM vA syAnna vA samam || 23||

nAsti satyAtparo dharmo na satyAdvidyate param |
na hi tIvrataraM ki~nchidanRRitAdiha vidyate || 24||

rAjansatyaM paraM brahma satyaM cha samayaH paraH |
mA tyAkShIH samayaM rAjansatyaM sa~Ngatamastu te || 25||

anRRite chetprasa~Ngaste shraddadhAsi na chetsvayam |
Atmano hanta gachChAmi tvAdRRishe nAsti sa~Ngatam || 26||

RRite.api tvayi duHShanta shailarAjAvata.nsakAm |
chaturantAmimAmurvIM putro me pAlayiShyati || 27||

vaishampAyana uvAcha||

etAvaduktvA vachanaM prAtiShThata shakuntalA |
athAntarikShe duHShantaM vAguvAchAsharIriNI || 28||

RRitvikpurohitAchAryairmantribhishchAvRRitaM tadA || 28||

bhastrA mAtA pituH putro yena jAtaH sa eva saH |
bharasva putraM duHShanta mAvama.nsthAH shakuntalAm || 29||

retodhAH putra unnayati naradeva yamakShayAt |
tvaM chAsya dhAtA garbhasya satyamAha shakuntalA || 30||

jAyA janayate putramAtmano.a~NgaM dvidhA kRRitam |
tasmAdbharasva duHShanta putraM shAkuntalaM nRRipa || 31||

abhUtireShA kastyajyAjjIva~njIvantamAtmajam |
shAkuntalaM mahAtmAnaM dauHShantiM bhara paurava || 32||

bhartavyo.ayaM tvayA yasmAdasmAkaM vachanAdapi |
tasmAdbhavatvayaM nAmnA bharato nAma te sutaH || 33||

tachChrutvA pauravo rAjA vyAhRRitaM vai divaukasAm |
purohitamamAtyA.nshcha samprahRRiShTo.abravIdidam || 34||

shRRiNvantvetadbhavanto.asya devadUtasya bhAShitam |
ahamapyevamevainaM jAnAmi svayamAtmajam || 35||

yadyahaM vachanAdeva gRRihNIyAmimamAtmajam |
bhaveddhi sha~NkA lokasya naivaM shuddho bhavedayam || 36||

taM vishodhya tadA rAjA devadUtena bhArata |
hRRiShTaH pramuditashchApi pratijagrAha taM sutam || 37||

mUrdhni chainamupAghrAya sasnehaM pariShasvaje |
sabhAjyamAno vipraishcha stUyamAnashcha bandibhiH || 38||

sa mudaM paramAM lebhe putrasa.nsparshajAM nRRipaH || 38||

tAM chaiva bhAryAM dharmaj~naH pUjayAmAsa dharmataH |
abravIchchaiva tAM rAjA sAntvapUrvamidaM vachaH || 39||

kRRito lokaparokSho.ayaM sambandho vai tvayA saha |
tasmAdetanmayA devi tvachChuddhyarthaM vichAritam || 40||

manyate chaiva lokaste strIbhAvAnmayi sa~Ngatam |
putrashchAyaM vRRito rAjye mayA tasmAdvichAritam || 41||

yachcha kopitayAtyarthaM tvayokto.asmyapriyaM priye |
praNayinyA vishAlAkShi tatkShAntaM te mayA shubhe || 42||

tAmevamuktvA rAjarShirduHShanto mahiShIM priyAm |
vAsobhirannapAnaishcha pUjayAmAsa bhArata || 43||

duHShantashcha tato rAjA putraM shAkuntalaM tadA |
bharataM nAmataH kRRitvA yauvarAjye.abhyaShechayat || 44||

tasya tatprathitaM chakraM prAvartata mahAtmanaH |
bhAsvaraM divyamajitaM lokasaMnAdanaM mahat || 45||

sa vijitya mahIpAlA.nshchakAra vashavartinaH |
chachAra cha satAM dharmaM prApa chAnuttamaM yashaH || 46||

sa rAjA chakravartyAsItsArvabhaumaH pratApavAn |
Ije cha bahubhiryaj~nairyathA shakro marutpatiH || 47||

yAjayAmAsa taM kaNvo dakShavadbhUridakShiNam |
shrImAngovitataM nAma vAjimedhamavApa saH || 48||

yasminsahasraM padmAnAM kaNvAya bharato dadau || 48||

bharatAdbhAratI kIrtiryenedaM bhArataM kulam |
apare ye cha pUrve cha bhAratA iti vishrutAH || 49||

bharatasyAnvavAye hi devakalpA mahaujasaH |
babhUvurbrahmakalpAshcha bahavo rAjasattamAH || 50||

yeShAmaparimeyAni nAmadheyAni sarvashaH |
teShAM tu te yathAmukhyaM kIrtayiShyAmi bhArata || 51||

mahAbhAgAndevakalpAnsatyArjavaparAyaNAn || 51||

\hrule

\medskip
              yayAtyupAkhyAnam.h
                  70
\medskip

vaishampAyana uvAcha||

prajApatestu dakShasya manorvaivasvatasya cha |
bharatasya kuroH pUrorajamIDhasya chAnvaye || 1||

yAdavAnAmimaM va.nshaM pauravANAM cha sarvashaH |
tathaiva bhAratAnAM cha puNyaM svastyayanaM mahat || 2||

dhanyaM yashasyamAyuShyaM kIrtayiShyAmi te.anagha || 2||

tejobhiruditAH sarve maharShisamatejasaH |
dasha prachetasaH putrAH santaH pUrvajanAH smRRitAH || 3||

meghajenAgninA ye te pUrvaM dagdhA mahaujasaH || 3||

tebhyaH prAchetaso jaj~ne dakSho dakShAdimAH prajAH |
sambhUtAH puruShavyAghra sa hi lokapitAmahaH || 4||

vIriNyA saha sa~Ngamya dakShaH prAchetaso muniH |
AtmatulyAnajanayatsahasraM sa.nshitavratAn || 5||

sahasrasa~NkhyAnsamitAnsutAndakShasya nAradaH |
mokShamadhyApayAmAsa sA~Nkhyaj~nAnamanuttamam || 6||

tataH pa~nchAshataM kanyAH putrikA abhisa.ndadhe |
prajApatiH prajA dakShaH sisRRikShurjanamejaya || 7||

dadau sa dasha dharmAya kashyapAya trayodasha |
kAlasya nayane yuktAH saptavi.nshatimindave || 8||

trayodashAnAM patnInAM yA tu dAkShAyaNI varA |
mArIchaH kashyapastasyAmAdityAnsamajIjanat || 9||

indrAdInvIryasampannAnvivasvantamathApi cha || 9||

vivasvataH suto jaj~ne yamo vaivasvataH prabhuH |
mArtaNDashcha yamasyApi putro rAjannajAyata || 10||

mArtaNDasya manurdhImAnajAyata sutaH prabhuH |
manorva.nsho mAnavAnAM tato.ayaM prathito.abhavat || 11||

brahmakShatrAdayastasmAnmanorjAtAstu mAnavAH || 11||

tatrAbhavattadA rAjanbrahma kShatreNa sa~Ngatam |
brAhmaNA mAnavAsteShAM sA~NgaM vedamadIdharan || 12||

venaM dhRRiShNuM nariShyantaM nAbhAgekShvAkumeva cha |
karUShamatha sharyAtiM tathaivAtrAShTamImilAm || 13||

pRRiShadhranavamAnAhuH kShatradharmaparAyaNAn |
nAbhAgAriShTadashamAnmanoH putrAnmahAbalAn || 14||

pa~nchAshataM manoH putrAstathaivAnye.abhavankShitau |
anyonyabhedAtte sarve vineshuriti naH shrutam || 15||

purUravAstato vidvAnilAyAM samapadyata |
sA vai tasyAbhavanmAtA pitA cheti hi naH shrutam || 16||

trayodasha samudrasya dvIpAnashnanpurUravAH |
amAnuShairvRRitaH sattvairmAnuShaH sanmahAyashAH || 17||

vipraiH sa vigrahaM chakre vIryonmattaH purUravAH |
jahAra cha sa viprANAM ratnAnyutkroshatAmapi || 18||

sanatkumArastaM rAjanbrahmalokAdupetya ha |
anudarshayAM tatashchakre pratyagRRihNAnna chApyasau || 19||

tato maharShibhiH kruddhaiH shaptaH sadyo vyanashyata |
lobhAnvito madabalAnnaShTasa~nj~no narAdhipaH || 20||

sa hi gandharvalokastha urvashyA sahito virAT |
AninAya kriyArthe.agnInyathAvadvihitA.nstridhA || 21||

ShaTputrA jaj~nire.athailAdAyurdhImAnamAvasuH |
dRRiDhAyushcha vanAyushcha shrutAyushchorvashIsutAH || 22||

nahuShaM vRRiddhasharmANaM rajiM rambhamanenasam |
svarbhAnavIsutAnetAnAyoH putrAnprachakShate || 23||

AyuSho nahuShaH putro dhImAnsatyaparAkramaH |
rAjyaM shashAsa sumahaddharmeNa pRRithivIpatiH || 24||

pitRRindevAnRRiShInviprAngandharvoragarAkShasAn |
nahuShaH pAlayAmAsa brahmakShatramatho vishaH || 25||

sa hatvA dasyusa~NghAtAnRRiShInkaramadApayat |
pashuvachchaiva tAnpRRiShThe vAhayAmAsa vIryavAn || 26||

kArayAmAsa chendratvamabhibhUya divaukasaH |
tejasA tapasA chaiva vikrameNaujasA tathA || 27||

yatiM yayAtiM sa.nyAtimAyAtiM pA~nchamuddhavam |
nahuSho janayAmAsa ShaTputrAnpriyavAsasi || 28||

yayAtirnAhuShaH samrADAsItsatyaparAkramaH |
sa pAlayAmAsa mahImIje cha vividhaiH savaiH || 29||

atishaktyA pitRRinarchandevA.nshcha prayataH sadA |
anvagRRihNAtprajAH sarvA yayAtiraparAjitaH || 30||

tasya putrA maheShvAsAH sarvaiH samuditA guNaiH |
devayAnyAM mahArAja sharmiShThAyAM cha jaj~nire || 31||

devayAnyAmajAyetAM yadusturvasureva cha |
druhyushchAnushcha pUrushcha sharmiShThAyAM prajaj~nire || 32||

sa shAshvatIH samA rAjanprajA dharmeNa pAlayan |
jarAmArChanmahAghorAM nAhuSho rUpanAshinIm || 33||

jarAbhibhUtaH putrAnsa rAjA vachanamabravIt |
yaduM pUruM turvasuM cha druhyuM chAnuM cha bhArata || 34||

yauvanena charankAmAnyuvA yuvatibhiH saha |
vihartumahamichChAmi sAhyaM kuruta putrakAH || 35||

taM putro devayAneyaH pUrvajo yadurabravIt |
kiM kAryaM bhavataH kAryamasmAbhiryauvanena cha || 36||

yayAtirabravIttaM vai jarA me pratigRRihyatAm |
yauvanena tvadIyena chareyaM viShayAnaham || 37||

yajato dIrghasatrairme shApAchchoshanaso muneH |
kAmArthaH parihINo me tapye.ahaM tena putrakAH || 38||

mAmakena sharIreNa rAjyamekaH prashAstu vaH |
ahaM tanvAbhinavayA yuvA kAmAnavApnuyAm || 39||

na te tasya pratyagRRihNanyaduprabhRRitayo jarAm |
tamabravIttataH pUruH kanIyAnsatyavikramaH || 40||

rAja.nshcharAbhinavayA tanvA yauvanagocharaH |
ahaM jarAM samAsthAya rAjye sthAsyAmi te.a.aj~nayA || 41||

evamuktaH sa rAjarShistapovIryasamAshrayAt |
sa~nchArayAmAsa jarAM tadA putre mahAtmani || 42||

pauraveNAtha vayasA rAjA yauvanamAsthitaH |
yAyAtenApi vayasA rAjyaM pUrurakArayat || 43||

tato varShasahasrAnte yayAtiraparAjitaH |
atRRipta eva kAmAnAM pUruM putramuvAcha ha || 44||

tvayA dAyAdavAnasmi tvaM me va.nshakaraH sutaH |
pauravo va.nsha iti te khyAtiM loke gamiShyati || 45||

tataH sa nRRipashArdUlaH pUruM rAjye.abhiShichya cha |
kAlena mahatA pashchAtkAladharmamupeyivAn || 46||

\hrule

\medskip
                  71
\medskip

janamejaya uvAcha||

yayAtiH pUrvako.asmAkaM dashamo yaH prajApateH |
kathaM sa shukratanayAM lebhe paramadurlabhAm || 1||

etadichChAmyahaM shrotuM vistareNa dvijottama |
AnupUrvyA cha me sha.nsa pUrorva.nshakarAnpRRithak || 2||

vaishampAyana uvAcha||

yayAtirAsIdrAjarShirdevarAjasamadyutiH |
taM shukravRRiShaparvANau vavrAte vai yathA purA || 3||

tatte.ahaM sampravakShyAmi pRRichChato janamejaya |
devayAnyAshcha sa.nyogaM yayAternAhuShasya cha || 4||

surANAmasurANAM cha samajAyata vai mithaH |
aishvaryaM prati sa~NgharShastrailokye sacharAchare || 5||

jigIShayA tato devA vavrire.a.a~NgirasaM munim |
paurohityena yAjyArthe kAvyaM tUshanasaM pare || 6||

brAhmaNau tAvubhau nityamanyonyaspardhinau bhRRisham || 6||

tatra devA nijaghnuryAndAnavAnyudhi sa~NgatAn |
tAnpunarjIvayAmAsa kAvyo vidyAbalAshrayAt || 7||

tataste punarutthAya yodhayAM chakrire surAn || 7||

asurAstu nijaghnuryAnsurAnsamaramUrdhani |
na tAnsa~njIvayAmAsa bRRihaspatirudAradhIH || 8||

na hi veda sa tAM vidyAM yAM kAvyo veda vIryavAn |
sa~njIvanIM tato devA viShAdamagamanparam || 9||

te tu devA bhayodvignAH kAvyAdushanasastadA |
UchuH kachamupAgamya jyeShThaM putraM bRRihaspateH || 10||

bhajamAnAnbhajasvAsmAnkuru naH sAhyamuttamam |
yAsau vidyA nivasati brAhmaNe.amitatejasi || 11||

shukre tAmAhara kShipraM bhAgabhA~Nno bhaviShyasi || 11||

vRRiShaparvasamIpe sa shakyo draShTuM tvayA dvijaH |
rakShate dAnavA.nstatra na sa rakShatyadAnavAn || 12||

tamArAdhayituM shakto bhavAnpUrvavayAH kavim |
devayAnIM cha dayitAM sutAM tasya mahAtmanaH || 13||

tvamArAdhayituM shakto nAnyaH kashchana vidyate |
shIladAkShiNyamAdhuryairAchAreNa damena cha || 14||

devayAnyAM hi tuShTAyAM vidyAM tAM prApsyasi dhruvam || 14||

tathetyuktvA tataH prAyAdbRRihaspatisutaH kachaH |
tadAbhipUjito devaiH samIpaM vRRiShaparvaNaH || 15||

sa gatvA tvarito rAjandevaiH sampreShitaH kachaH |
asurendrapure shukraM dRRiShTvA vAkyamuvAcha ha || 16||

RRiShera~NgirasaH pautraM putraM sAkShAdbRRihaspateH |
nAmnA kacha iti khyAtaM shiShyaM gRRihNAtu mAM bhavAn || 17||

brahmacharyaM chariShyAmi tvayyahaM paramaM gurau |
anumanyasva mAM brahmansahasraM parivatsarAn || 18||

shukra uvAcha||

kacha susvAgataM te.astu pratigRRihNAmi te vachaH |
archayiShye.ahamarchyaM tvAmarchito.astu bRRihaspatiH || 19||

vaishampAyana uvAcha||

kachastu taM tathetyuktvA pratijagrAha tadvratam |
AdiShTaM kaviputreNa shukreNoshanasA svayam || 20||

vratasya vratakAlaM sa yathoktaM pratyagRRihNata |
ArAdhayannupAdhyAyaM devayAnIM cha bhArata || 21||

nityamArAdhayiShya.nstAM yuvA yauvanago.a.amukhe |
gAyannRRityanvAdaya.nshcha devayAnImatoShayat || 22||

sa.nshIlayandevayAnIM kanyAM samprAptayauvanAm |
puShpaiH phalaiH preShaNaishcha toShayAmAsa bhArata || 23||

devayAnyapi taM vipraM niyamavratachAriNam |
anugAyamAnA lalanA rahaH paryacharattadA || 24||

pa~ncha varShashatAnyevaM kachasya charato vratam |
tatrAtIyuratho buddhvA dAnavAstaM tataH kacham || 25||

gA rakShantaM vane dRRiShTvA rahasyekamamarShitAH |
jaghnurbRRihaspaterdveShAdvidyArakShArthameva cha || 26||

hatvA shAlAvRRikebhyashcha prAyachCha.nstilashaH kRRitam || 26||

tato gAvo nivRRittAstA agopAH svaM niveshanam |
tA dRRiShTvA rahitA gAstu kachenAbhyAgatA vanAt || 27||

uvAcha vachanaM kAle devayAnyatha bhArata || 27||

ahutaM chAgnihotraM te sUryashchAstaM gataH prabho |
agopAshchAgatA gAvaH kachastAta na dRRishyate || 28||

vyaktaM hato mRRito vApi kachastAta bhaviShyati |
taM vinA na cha jIveyaM kachaM satyaM bravImi te || 29||

shukra uvAcha||

ayamehIti shabdena mRRitaM sa~njIvayAmyaham || 30||
vaishampAyana uvAcha||

tataH sa~njIvanIM vidyAM prayujya kachamAhvayat |
AhUtaH prAdurabhavatkacho.ariShTo.atha vidyayA || 31||

hato.ahamiti chAchakhyau pRRiShTo brAhmaNakanyayA || 31||

sa punardevayAnyoktaH puShpAhAro yadRRichChayA |
vanaM yayau tato vipro dadRRishurdAnavAshcha tam || 32||

tato dvitIyaM hatvA taM dagdhvA kRRitvA cha chUrNashaH |
prAyachChanbrAhmaNAyaiva surAyAmasurAstadA || 33||

devayAnyatha bhUyo.api vAkyaM pitaramabravIt |
puShpAhAraH preShaNakRRitkachastAta na dRRishyate || 34||

shukra uvAcha||

bRRihaspateH sutaH putri kachaH pretagatiM gataH |
vidyayA jIvito.apyevaM hanyate karavANi kim || 35||

maivaM shucho mA ruda devayAni   na tvAdRRishI martyamanuprashochet |
surAshcha vishve cha jagachcha sarva  mupasthitAM vaikRRitimAnamanti || 36||

devayAnyuvAcha||

yasyA~NgirA vRRiddhatamaH pitAmaho   bRRihaspatishchApi pitA tapodhanaH |
RRiSheH putraM tamatho vApi pautraM   kathaM na shocheyamahaM na rudyAm || 37||

sa brahmachArI cha tapodhanashcha   sadotthitaH karmasu chaiva dakShaH |
kachasya mArgaM pratipatsye na bhokShye   priyo hi me tAta kacho.abhirUpaH || 38||

shukra uvAcha||

asa.nshayaM mAmasurA dviShanti   ye me shiShyaM nAgasaM sUdayanti |
abrAhmaNaM kartumichChanti raudrA  ste mAM yathA prastutaM dAnavairhi || 39||

apyasya pApasya bhavedihAntaH   kaM brahmahatyA na dahedapIndram || 39||

vaishampAyana uvAcha||

sa~nchodito devayAnyA maharShiH punarAhvayat |
sa.nrambheNaiva kAvyo hi bRRihaspatisutaM kacham || 40||

gurorbhIto vidyayA chopahUtaH   shanairvAchaM jaThare vyAjahAra |
tamabravItkena pathopanIto   mamodare tiShThasi brUhi vipra || 41||

kacha uvAcha||

bhavatprasAdAnna jahAti mAM smRRitiH   smare cha sarvaM yachcha yathA cha vRRittam |
na tvevaM syAttapaso vyayo me   tataH kleshaM ghoramimaM sahAmi || 42||

asuraiH surAyAM bhavato.asmi datto   hatvA dagdhvA chUrNayitvA cha kAvya |
brAhmIM mAyAmAsurI chaiva mAyA   tvayi sthite kathamevAtivartet || 43||

shukra uvAcha||

kiM te priyaM karavANyadya vatse   vadhena me jIvitaM syAtkachasya |
nAnyatra kukShermama bhedanena   dRRishyetkacho madgato devayAni || 44||

devayAnyuvAcha||

dvau mAM shokAvagnikalpau dahetAM   kachasya nAshastava chaivopaghAtaH |
kachasya nAshe mama nAsti sharma   tavopaghAte jIvituM nAsmi shaktA || 45||

shukra uvAcha||

sa.nsiddharUpo.asi bRRihaspateH suta   yattvAM bhaktaM bhajate devayAnI |
vidyAmimAM prApnuhi jIvanIM tvaM   na chedindraH kacharUpI tvamadya || 46||

na nivartetpunarjIvankashchidanyo mamodarAt |
brAhmaNaM varjayitvaikaM tasmAdvidyAmavApnuhi || 47||

putro bhUtvA bhAvaya bhAvito mA  masmAddehAdupaniShkramya tAta |
samIkShethA dharmavatImavekShAM   guroH sakAshAtprApya vidyAM savidyaH || 48||

vaishampAyana uvAcha||

guroH sakAshAtsamavApya vidyAM   bhittvA kukShiM nirvichakrAma vipraH |
kacho.abhirUpo dakShiNaM brAhmaNasya   shuklAtyaye paurNamAsyAmivenduH || 49||

dRRiShTvA cha taM patitaM brahmarAshi  mutthApayAmAsa mRRitaM kacho.api |
vidyAM siddhAM tAmavApyAbhivAdya   tataH kachastaM gurumityuvAcha || 50||

RRitasya dAtAramanuttamasya   nidhiM nidhInAM chaturanvayAnAm |
ye nAdriyante gurumarchanIyaM   pApA.NllokA.nste vrajantyapratiShThAn || 51||

vaishampAyana uvAcha||

surApAnAdva~nchanAM prApayitvA   sa~nj~nAnAshaM chaiva tathAtighoram |
dRRiShTvA kachaM chApi tathAbhirUpaM   pItaM tadA surayA mohitena || 52||

samanyurutthAya mahAnubhAva  stadoshanA viprahitaM chikIrShuH |
kAvyaH svayaM vAkyamidaM jagAda   surApAnaM prati vai jAtasha~NkaH || 53||

yo brAhmaNo.adya prabhRRitIha kashchi  nmohAtsurAM pAsyati mandabuddhiH |
apetadharmo brahmahA chaiva sa syA  dasmi.Nlloke garhitaH syAtpare cha || 54||

mayA chemAM vipradharmoktisImAM   maryAdAM vai sthApitAM sarvaloke |
santo viprAH shushruvA.nso gurUNAM   devA lokAshchopashRRiNvantu sarve || 55||

itIdamuktvA sa mahAnubhAva  staponidhInAM nidhiraprameyaH |
tAndAnavAndaivavimUDhabuddhI  nidaM samAhUya vacho.abhyuvAcha || 56||

AchakShe vo dAnavA bAlishAH stha   siddhaH kacho vatsyati matsakAshe |
sa~njIvanIM prApya vidyAM mahArthAM   tulyaprabhAvo brahmaNA brahmabhUtaH || 57||

guroruShya sakAshe tu dasha varShashatAni saH |
anuj~nAtaH kacho gantumiyeSha tridashAlayam || 58||

\hrule

\medskip
                  72
\medskip

vaishampAyana uvAcha||

samAvRRittavrataM taM tu visRRiShTaM guruNA tadA |
prasthitaM tridashAvAsaM devayAnyabravIdidam || 1||

RRiShera~NgirasaH pautra vRRittenAbhijanena cha |
bhrAjase vidyayA chaiva tapasA cha damena cha || 2||

RRiShiryathA~NgirA mAnyaH piturmama mahAyashAH |
tathA mAnyashcha pUjyashcha bhUyo mama bRRihaspatiH || 3||

evaM j~nAtvA vijAnIhi yadbravImi tapodhana |
vratasthe niyamopete yathA vartAmyahaM tvayi || 4||

sa samAvRRittavidyo mAM bhaktAM bhajitumarhasi |
gRRihANa pANiM vidhivanmama mantrapuraskRRitam || 5||

kacha uvAcha||

pUjyo mAnyashcha bhagavAnyathA tava pitA mama |
tathA tvamanavadyA~Ngi pUjanIyatarA mama || 6||

AtmaprANaiH priyatamA bhArgavasya mahAtmanaH |
tvaM bhadre dharmataH pUjyA guruputrI sadA mama || 7||

yathA mama gururnityaM mAnyaH shukraH pitA tava |
devayAni tathaiva tvaM naivaM mAM vaktumarhasi || 8||

devayAnyuvAcha||

guruputrasya putro vai na tu tvamasi me pituH |
tasmAnmAnyashcha pUjyashcha mamApi tvaM dvijottama || 9||

asurairhanyamAne cha kacha tvayi punaH punaH |
tadA prabhRRiti yA prItistAM tvameva smarasva me || 10||

sauhArde chAnurAge cha vettha me bhaktimuttamAm |
na mAmarhasi dharmaj~na tyaktuM bhaktAmanAgasam || 11||

kacha uvAcha||

aniyojye niyoge mAM niyunakShi shubhavrate |
prasIda subhru tvaM mahyaM gurorgurutarI shubhe || 12||

yatroShitaM vishAlAkShi tvayA chandranibhAnane |
tatrAhamuShito bhadre kukShau kAvyasya bhAmini || 13||

bhaginI dharmato me tvaM maivaM vochaH shubhAnane |
sukhamasmyuShito bhadre na manyurvidyate mama || 14||

ApRRichChe tvAM gamiShyAmi shivamAsha.nsa me pathi |
avirodhena dharmasya smartavyo.asmi kathAntare || 15||

apramattotthitA nityamArAdhaya guruM mama || 15||

devayAnyuvAcha||

yadi mAM dharmakAmArthe pratyAkhyAsyasi choditaH |
tataH kacha na te vidyA siddhimeShA gamiShyati || 16||

kacha uvAcha||

guruputrIti kRRitvAhaM pratyAchakShe na doShataH |
guruNA chAbhyanuj~nAtaH kAmamevaM shapasva mAm || 17||

ArShaM dharmaM bruvANo.ahaM devayAni yathA tvayA |
shapto nArho.asmi shApasya kAmato.adya na dharmataH || 18||

tasmAdbhavatyA yaH kAmo na tathA sa bhaviShyati |
RRiShiputro na te kashchijjAtu pANiM grahIShyati || 19||

phaliShyati na te vidyA yattvaM mAmAttha tattathA |
adhyApayiShyAmi tu yaM tasya vidyA phaliShyati || 20||

vaishampAyana uvAcha||

evamuktvA dvijashreShTho devayAnIM kachastadA |
tridasheshAlayaM shIghraM jagAma dvijasattamaH || 21||

tamAgatamabhiprekShya devA indrapurogamAH |
bRRihaspatiM sabhAjyedaM kachamAhurmudAnvitAH || 22||

yattvamasmaddhitaM karma chakartha paramAdbhutam |
na te yashaH praNashitA bhAgabhA~Nno bhaviShyasi || 23||

\hrule

\medskip
                  73
\medskip

vaishampAyana uvAcha||

kRRitavidye kache prApte hRRiShTarUpA divaukasaH |
kachAdadhItya tAM vidyAM kRRitArthA bharatarShabha || 1||

sarva eva samAgamya shatakratumathAbruvan |
kAlaste vikramasyAdya jahi shatrUnpura.ndara || 2||

evamuktastu sahitaistridashairmaghavA.nstadA |
tathetyuktvopachakrAma so.apashyata vane striyaH || 3||

krIDantInAM tu kanyAnAM vane chaitrarathopame |
vAyubhUtaH sa vastrANi sarvANyeva vyamishrayat || 4||

tato jalAtsamuttIrya kanyAstAH sahitAstadA |
vastrANi jagRRihustAni yathAsannAnyanekashaH || 5||

tatra vAso devayAnyAH sharmiShThA jagRRihe tadA |
vyatimishramajAnantI duhitA vRRiShaparvaNaH || 6||

tatastayormithastatra virodhaH samajAyata |
devayAnyAshcha rAjendra sharmiShThAyAshcha tatkRRite || 7||

devayAnyuvAcha||

kasmAdgRRihNAsi me vastraM shiShyA bhUtvA mamAsuri |
samudAchArahInAyA na te shreyo bhaviShyati || 8||

sharmiShThovAcha||

AsInaM cha shayAnaM cha pitA te pitaraM mama |
stauti vandati chAbhIkShNaM nIchaiH sthitvA vinItavat || 9||

yAchatastvaM hi duhitA stuvataH pratigRRihNataH |
sutAhaM stUyamAnasya dadato.apratigRRihNataH || 10||

anAyudhA sAyudhAyA riktA kShubhyasi bhikShuki |
lapsyase pratiyoddhAraM na hi tvAM gaNayAmyaham || 11||

vaishampAyana uvAcha||

samuchChrayaM devayAnIM gatAM saktAM cha vAsasi |
sharmiShThA prAkShipatkUpe tataH svapuramAvrajat || 12||

hateyamiti vij~nAya sharmiShThA pApanishchayA |
anavekShya yayau veshma krodhavegaparAyaNA || 13||

atha taM deshamabhyAgAdyayAtirnahuShAtmajaH |
shrAntayugyaH shrAntahayo mRRigalipsuH pipAsitaH || 14||

sa nAhuShaH prekShamANa udapAnaM gatodakam |
dadarsha kanyAM tAM tatra dIptAmagnishikhAmiva || 15||

tAmapRRichChatsa dRRiShTvaiva kanyAmamaravarNinIm |
sAntvayitvA nRRipashreShThaH sAmnA paramavalgunA || 16||

kA tvaM tAmranakhI shyAmA sumRRiShTamaNikuNDalA |
dIrghaM dhyAyasi chAtyarthaM kasmAchChvasiShi chAturA || 17||

kathaM cha patitAsyasminkUpe vIruttRRiNAvRRite |
duhitA chaiva kasya tvaM vada sarvaM sumadhyame || 18||

devayAnyuvAcha||

yo.asau devairhatAndaityAnutthApayati vidyayA |
tasya shukrasya kanyAhaM sa mAM nUnaM na budhyate || 19||

eSha me dakShiNo rAjanpANistAmranakhA~NguliH |
samuddhara gRRihItvA mAM kulInastvaM hi me mataH || 20||

jAnAmi hi tvAM sa.nshAntaM vIryavantaM yashasvinam |
tasmAnmAM patitAmasmAtkUpAduddhartumarhasi || 21||

vaishampAyana uvAcha||

tAmatha brAhmaNIM strIM cha vij~nAya nahuShAtmajaH |
gRRihItvA dakShiNe pANAvujjahAra tato.avaTAt || 22||

uddhRRitya chainAM tarasA tasmAtkUpAnnarAdhipaH |
AmantrayitvA sushroNIM yayAtiH svapuraM yayau || 23||

devayAnyuvAcha||

tvaritaM ghUrNike gachCha sarvamAchakShva me pituH |
nedAnIM hi pravekyAmi nagaraM vRRiShaparvaNaH || 24||

vaishampAyana uvAcha||

sA tu vai tvaritaM gatvA ghUrNikAsuramandiram |
dRRiShTvA kAvyamuvAchedaM sambhramAviShTachetanA || 25||

AchakShe te mahAprAj~na devayAnI vane hatA |
sharmiShThayA mahAbhAga duhitrA vRRiShaparvaNaH || 26||

shrutvA duhitaraM kAvyastatra sharmiShThayA hatAm |
tvarayA niryayau duHkhAnmArgamANaH sutAM vane || 27||

dRRiShTvA duhitaraM kAvyo devayAnIM tato vane |
bAhubhyAM sampariShvajya duHkhito vAkyamabravIt || 28||

AtmadoShairniyachChanti sarve duHkhasukhe janAH |
manye dushcharitaM te.asti yasyeyaM niShkRRitiH kRRitA || 29||

devayAnyuvAcha||

niShkRRitirme.astu vA mAstu shRRiNuShvAvahito mama |
sharmiShThayA yaduktAsmi duhitrA vRRiShaparvaNaH || 30||

satyaM kilaitatsA prAha daityAnAmasi gAyanaH || 30||

evaM hi me kathayati sharmiShThA vArShaparvaNI |
vachanaM tIkShNaparuShaM krodharaktekShaNA bhRRisham || 31||

stuvato duhitA hi tvaM yAchataH pratigRRihNataH |
sutAhaM stUyamAnasya dadato.apratigRRihNataH || 32||

iti mAmAha sharmiShThA duhitA vRRiShaparvaNaH |
krodhasa.nraktanayanA darpapUrNA punaH punaH || 33||

yadyahaM stuvatastAta duhitA pratigRRihNataH |
prasAdayiShye sharmiShThAmityuktA hi sakhI mayA || 34||

shukra uvAcha||

stuvato duhitA na tvaM bhadre na pratigRRihNataH |
astotuH stUyamAnasya duhitA devayAnyasi || 35||

vRRiShaparvaiva tadveda shakro rAjA cha nAhuShaH |
achintyaM brahma nirdvandvamaishvaraM hi balaM mama || 36||

\hrule

\medskip
                  74
\medskip

shukra uvAcha||

yaH pareShAM naro nityamativAdA.nstitikShati |
devayAni vijAnIhi tena sarvamidaM jitam || 1||

yaH samutpatitaM krodhaM nigRRihNAti hayaM yathA |
sa yantetyuchyate sadbhirna yo rashmiShu lambate || 2||

yaH samutpatitaM krodhamakrodhena nirasyati |
devayAni vijAnIhi tena sarvamidaM jitam || 3||

yaH samutpatitaM krodhaM kShamayeha nirasyati |
yathoragastvachaM jIrNAM sa vai puruSha uchyate || 4||

yaH sandhArayate manyuM yo.ativAdA.nstitikShati |
yashcha tapto na tapati dRRiDhaM so.arthasya bhAjanam || 5||

yo yajedaparishrAnto mAsi mAsi shataM samAH |
na krudhyedyashcha sarvasya tayorakrodhano.adhikaH || 6||

yatkumArAH kumAryashcha vairaM kuryurachetasaH |
na tatprAj~no.anukurvIta viduste na balAbalam || 7||

devayAnyuvAcha||

vedAhaM tAta bAlApi dharmANAM yadihAntaram |
akrodhe chAtivAde cha veda chApi balAbalam || 8||

shiShyasyAshiShyavRRitterhi na kShantavyaM bubhUShatA |
tasmAtsa~NkIrNavRRitteShu vAso mama na rochate || 9||

pumA.nso ye hi nindanti vRRittenAbhijanena cha |
na teShu nivasetprAj~naH shreyorthI pApabuddhiShu || 10||

ye tvenamabhijAnanti vRRittenAbhijanena cha |
teShu sAdhuShu vastavyaM sa vAsaH shreShTha uchyate || 11||

vAgduruktaM mahAghoraM duhiturvRRiShaparvaNaH |
na hyato duShkarataraM manye lokeShvapi triShu || 12||

yaH sapatnashriyaM dIptAM hInashrIH paryupAsate || 12||

\hrule

\medskip
                  75
\medskip

vaishampAyana uvAcha||

tataH kAvyo bhRRigushreShThaH samanyurupagamya ha |
vRRiShaparvANamAsInamityuvAchAvichArayan || 1||

nAdharmashcharito rAjansadyaH phalati gauriva |
putreShu vA naptRRiShu vA na chedAtmani pashyati || 2||

phalatyeva dhruvaM pApaM gurubhuktamivodare || 2||

yadaghAtayathA vipraM kachamA~NgirasaM tadA |
apApashIlaM dharmaj~naM shushrUShuM madgRRihe ratam || 3||

vadhAdanarhatastasya vadhAchcha duhiturmama |
vRRiShaparvannibodhedaM tyakShyAmi tvAM sabAndhavam || 4||

sthAtuM tvadviShaye rAjanna shakShyAmi tvayA saha || 4||

aho mAmabhijAnAsi daitya mithyApralApinam |
yathemamAtmano doShaM na niyachChasyupekShase || 5||

vRRiShaparvovAcha||

nAdharmaM na mRRiShAvAdaM tvayi jAnAmi bhArgava |
tvayi dharmashcha satyaM cha tatprasIdatu no bhavAn || 6||

yadyasmAnapahAya tvamito gachChasi bhArgava |
samudraM sampravekShyAmo nAnyadasti parAyaNam || 7||

shukra uvAcha||

samudraM pravishadhvaM vA disho vA dravatAsurAH |
duhiturnApriyaM soDhuM shakto.ahaM dayitA hi me || 8||

prasAdyatAM devayAnI jIvitaM hyatra me sthitam |
yogakShemakaraste.ahamindrasyeva bRRihaspatiH || 9||

vRRiShaparvovAcha||

yatki~nchidasurendrANAM vidyate vasu bhArgava |
bhuvi hastigavAshvaM vA tasya tvaM mama cheshvaraH || 10||

shukra uvAcha||

yatki~nchidasti draviNaM daityendrANAM mahAsura |
tasyeshvaro.asmi yadi te devayAnI prasAdyatAm || 11||

devayAnyuvAcha||

yadi tvamIshvarastAta rAj~no vittasya bhArgava |
nAbhijAnAmi tatte.ahaM rAjA tu vadatu svayam || 12||

vRRiShaparvovAcha||

yaM kAmamabhikAmAsi devayAni shuchismite |
tatte.ahaM sampradAsyAmi yadi chedapi durlabham || 13||

devayAnyuvAcha||

dAsIM kanyAsahasreNa sharmiShThAmabhikAmaye |
anu mAM tatra gachChetsA yatra dAsyati me pitA || 14||

vRRiShaparvovAcha||

uttiShTha he sa~NgrahItri sharmiShThAM shIghramAnaya |
yaM cha kAmayate kAmaM devayAnI karotu tam || 15||

vaishampAyana uvAcha||

tato dhAtrI tatra gatvA sharmiShThAM vAkyamabravIt |
uttiShTha bhadre sharmiShThe j~nAtInAM sukhamAvaha || 16||

tyajati brAhmaNaH shiShyAndevayAnyA prachoditaH |
sA yaM kAmayate kAmaM sa kAryo.adya tvayAnaghe || 17||

sharmiShThovAcha||

sA yaM kAmayate kAmaM karavANyahamadya tam |
mA tvevApagamachChukro devayAnI cha matkRRite || 18||

vaishampAyana uvAcha||

tataH kanyAsahasreNa vRRitA shibikayA tadA |
piturniyogAttvaritA nishchakrAma purottamAt || 19||

sharmiShThovAcha||

ahaM kanyAsahasreNa dAsI te parichArikA |
anu tvAM tatra yAsyAmi yatra dAsyati te pitA || 20||

devayAnyuvAcha||

stuvato duhitA te.ahaM bandinaH pratigRRihNataH |
stUyamAnasya duhitA kathaM dAsI bhaviShyasi || 21||

sharmiShThovAcha||

yena kenachidArtAnAM j~nAtInAM sukhamAvahet |
atastvAmanuyAsyAmi yatra dAsyati te pitA || 22||

vaishampAyana uvAcha||

pratishrute dAsabhAve duhitrA vRRiShaparvaNaH |
devayAnI nRRipashreShTha pitaraM vAkyamabravIt || 23||

pravishAmi puraM tAta tuShTAsmi dvijasattama |
amoghaM tava vij~nAnamasti vidyAbalaM cha te || 24||

evamukto duhitrA sa dvijashreShTho mahAyashAH |
pravivesha puraM hRRiShTaH pUjitaH sarvadAnavaiH || 25||

\hrule

\medskip
                  76
\medskip

vaishampAyana uvAcha||

atha dIrghasya kAlasya devayAnI nRRipottama |
vanaM tadeva niryAtA krIDArthaM varavarNinI || 1||

tena dAsIsahasreNa sArdhaM sharmiShThayA tadA |
tameva deshaM samprAptA yathAkAmaM chachAra sA || 2||

tAbhiH sakhIbhiH sahitA sarvAbhirmuditA bhRRisham || 2||

krIDantyo.abhiratAH sarvAH pibantyo madhumAdhavIm |
khAdantyo vividhAnbhakShyAnvidashantyaH phalAni cha || 3||

punashcha nAhuSho rAjA mRRigalipsuryadRRichChayA |
tameva deshaM samprApto jalArthI shramakarshitaH || 4||

dadRRishe devayAnIM cha sharmiShThAM tAshcha yoShitaH |
pibantIrlalamAnAshcha divyAbharaNabhUShitAH || 5||

upaviShTAM cha dadRRishe devayAnIM shuchismitAm |
rUpeNApratimAM tAsAM strINAM madhye varA~NganAm || 6||

sharmiShThayA sevyamAnAM pAdasa.nvAhanAdibhiH || 6||

yayAtiruvAcha||

dvAbhyAM kanyAsahasrAbhyAM dve kanye parivArite |
gotre cha nAmanI chaiva dvayoH pRRichChAmi vAmaham || 7||

devayAnyuvAcha||

AkhyAsyAmyahamAdatsva vachanaM me narAdhipa |
shukro nAmAsuraguruH sutAM jAnIhi tasya mAm || 8||

iyaM cha me sakhI dAsI yatrAhaM tatra gAminI |
duhitA dAnavendrasya sharmiShThA vRRiShaparvaNaH || 9||

yayAtiruvAcha||

kathaM nu te sakhI dAsI kanyeyaM varavarNinI |
asurendrasutA subhru paraM kautUhalaM hi me || 10||

devayAnyuvAcha||

sarva eva naravyAghra vidhAnamanuvartate |
vidhAnavihitaM matvA mA vichitrAH kathAH kRRithAH || 11||

rAjavadrUpaveShau te brAhmIM vAchaM bibharShi cha |
kiMnAmA tvaM kutashchAsi kasya putrashcha sha.nsa me || 12||

yayAtiruvAcha||

brahmacharyeNa kRRitsno me vedaH shrutipathaM gataH |
rAjAhaM rAjaputrashcha yayAtiriti vishrutaH || 13||

devayAnyuvAcha||

kenAsyarthena nRRipate imaM deshamupAgataH |
jighRRikShurvArijaM ki~nchidatha vA mRRigalipsayA || 14||

yayAtiruvAcha||

mRRigalipsurahaM bhadre pAnIyArthamupAgataH |
bahu chApyanuyukto.asmi tanmAnuj~nAtumarhasi || 15||

devayAnyuvAcha||

dvAbhyAM kanyAsahasrAbhyAM dAsyA sharmiShThayA saha |
tvadadhInAsmi bhadraM te sakhA bhartA cha me bhava || 16||

yayAtiruvAcha||

viddhyaushanasi bhadraM te na tvAmarho.asmi bhAmini |
avivAhyA hi rAjAno devayAni pitustava || 17||

devayAnyuvAcha||

sa.nsRRiShTaM brahmaNA kShatraM kShatraM cha brahmasaMhitam |
RRiShishcha RRiShiputrashcha nAhuShA~Nga vahasva mAm || 18||

yayAtiruvAcha||

ekadehodbhavA varNAshchatvAro.api varA~Ngane |
pRRithagdharmAH pRRithakShauchAsteShAM tu brAhmaNo varaH || 19||

devayAnyuvAcha||

pANidharmo nAhuShAyaM na pumbhiH sevitaH purA |
taM me tvamagrahIragre vRRiNomi tvAmahaM tataH || 20||

kathaM nu me manasvinyAH pANimanyaH pumAnspRRishet |
gRRihItamRRiShiputreNa svayaM vApyRRiShiNA tvayA || 21||

yayAtiruvAcha||

kruddhAdAshIviShAtsarpAjjvalanAtsarvatomukhAt |
durAdharShataro vipraH puruSheNa vijAnatA || 22||

devayAnyuvAcha||

kathamAshIviShAtsarpAjjvalanAtsarvatomukhAt |
durAdharShataro vipra ityAttha puruSharShabha || 23||

yayAtiruvAcha||

ekamAshIviSho hanti shastreNaikashcha vadhyate |
hanti vipraH sarAShTrANi purANyapi hi kopitaH || 24||

durAdharShataro viprastasmAdbhIru mato mama |
ato.adattAM cha pitrA tvAM bhadre na vivahAmyaham || 25||

devayAnyuvAcha||

dattAM vahasva pitrA mAM tvaM hi rAjanvRRito mayA |
ayAchato bhayaM nAsti dattAM cha pratigRRihNataH || 26||

vaishampAyana uvAcha||

tvaritaM devayAnyAtha preShitaM piturAtmanaH |
shrutvaiva cha sa rAjAnaM darshayAmAsa bhArgavaH || 27||

dRRiShTvaiva chAgataM shukraM yayAtiH pRRithivIpatiH |
vavande brAhmaNaM kAvyaM prA~njaliH praNataH sthitaH || 28||

devayAnyuvAcha||

rAjAyaM nAhuShastAta durge me pANimagrahIt |
namaste dehi mAmasmai nAnyaM loke patiM vRRiNe || 29||

shukra uvAcha||

vRRito.anayA patirvIra sutayA tvaM mameShTayA |
gRRihANemAM mayA dattAM mahiShIM nahuShAtmaja || 30||

yayAtiruvAcha||

adharmo na spRRishedevaM mahAnmAmiha bhArgava |
varNasa~Nkarajo brahmanniti tvAM pravRRiNomyaham || 31||

shukra uvAcha||

adharmAttvAM vimu~nchAmi varayasva yathepShitam |
asminvivAhe mA glAsIrahaM pApaM nudAmi te || 32||

vahasva bhAryAM dharmeNa devayAnIM sumadhyamAm |
anayA saha samprItimatulAM samavApsyasi || 33||

iyaM chApi kumArI te sharmiShThA vArShaparvaNI |
sampUjyA satataM rAjanmA chainAM shayane hvayeH || 34||

vaishampAyana uvAcha||

evamukto yayAtistu shukraM kRRitvA pradakShiNam |
jagAma svapuraM hRRiShTo anuj~nAto mahAtmanA || 35||

\hrule

\medskip
                  77
\medskip

vaishampAyana uvAcha||

yayAtiH svapuraM prApya mahendrapurasaMnibham |
pravishyAntaHpuraM tatra devayAnIM nyaveshayat || 1||

devayAnyAshchAnumate tAM sutAM vRRiShaparvaNaH |
ashokavanikAbhyAshe gRRihaM kRRitvA nyaveshayat || 2||

vRRitAM dAsIsahasreNa sharmiShThAmAsurAyaNIm |
vAsobhirannapAnaishcha sa.nvibhajya susatkRRitAm || 3||

devayAnyA tu sahitaH sa nRRipo nahuShAtmajaH |
vijahAra bahUnabdAndevavanmudito bhRRisham || 4||

RRitukAle tu samprApte devayAnI varA~NganA |
lebhe garbhaM prathamataH kumAraM cha vyajAyata || 5||

gate varShasahasre tu sharmiShThA vArShaparvaNI |
dadarsha yauvanaM prAptA RRituM sA chAnvachintayat || 6||

RRitukAlashcha samprApto na cha me.asti patirvRRitaH |
kiM prAptaM kiM nu kartavyaM kiM vA kRRitvA kRRitaM bhavet || 7||

devayAnI prajAtAsau vRRithAhaM prAptayauvanA |
yathA tayA vRRito bhartA tathaivAhaM vRRiNomi tam || 8||

rAj~nA putraphalaM deyamiti me nishchitA matiH |
apIdAnIM sa dharmAtmA iyAnme darshanaM rahaH || 9||

atha niShkramya rAjAsau tasminkAle yadRRichChayA |
ashokavanikAbhyAshe sharmiShThAM prApya viShThitaH || 10||

tamekaM rahite dRRiShTvA sharmiShThA chAruhAsinI |
pratyudgamyA~njaliM kRRitvA rAjAnaM vAkyamabravIt || 11||

somasyendrasya viShNorvA yamasya varuNasya vA |
tava vA nAhuSha kule kaH striyaM spraShTumarhati || 12||

rUpAbhijanashIlairhi tvaM rAjanvettha mAM sadA |
sA tvAM yAche prasAdyAhamRRituM dehi narAdhipa || 13||

yayAtiruvAcha||

vedmi tvAM shIlasampannAM daityakanyAmaninditAm |
rUpe cha te na pashyAmi sUchyagramapi ninditam || 14||

abravIdushanA kAvyo devayAnIM yadAvaham |
neyamAhvayitavyA te shayane vArShaparvaNI || 15||

sharmiShThovAcha||

na narmayuktaM vachanaM hinasti   na strIShu rAjanna vivAhakAle |
prANAtyaye sarvadhanApahAre   pa~nchAnRRitAnyAhurapAtakAni || 16||

pRRiShTaM tu sAkShye pravadantamanyathA   vadanti mithyopahitaM narendra |
ekArthatAyAM tu samAhitAyAM   mithyA vadantamanRRitaM hinasti || 17||

yayAtiruvAcha||

rAjA pramANaM bhUtAnAM sa nashyeta mRRiShA vadan |
arthakRRichChramapi prApya na mithyA kartumutsahe || 18||

sharmiShThovAcha||

samAvetau matau rAjanpatiH sakhyAshcha yaH patiH |
samaM vivAhamityAhuH sakhyA me.asi patirvRRitaH || 19||

yayAtiruvAcha||

dAtavyaM yAchamAnebhya iti me vratamAhitam |
tvaM cha yAchasi mAM kAmaM brUhi kiM karavANi te || 20||

sharmiShThovAcha||

adharmAttrAhi mAM rAjandharmaM cha pratipAdaya |
tvatto.apatyavatI loke chareyaM dharmamuttamam || 21||

traya evAdhanA rAjanbhAryA dAsastathA sutaH |
yatte samadhigachChanti yasya te tasya taddhanam || 22||

devayAnyA bhujiShyAsmi vashyA cha tava bhArgavI |
sA chAhaM cha tvayA rAjanbharaNIye bhajasva mAm || 23||

vaishampAyana uvAcha||

evamuktastu rAjA sa tathyamityeva jaj~nivAn |
pUjayAmAsa sharmiShThAM dharmaM cha pratyapAdayat || 24||

samAgamya cha sharmiShThAM yathAkAmamavApya cha |
anyonyamabhisampUjya jagmatustau yathAgatam || 25||

tasminsamAgame subhrUH sharmiShThA chAruhAsinI |
lebhe garbhaM prathamatastasmAnnRRipatisattamAt || 26||

prajaj~ne cha tataH kAle rAjanrAjIvalochanA |
kumAraM devagarbhAbhaM rAjIvanibhalochanam || 27||

\hrule

\medskip
                  78
\medskip

vaishampAyana uvAcha||

shrutvA kumAraM jAtaM tu devayAnI shuchismitA |
chintayAmAsa duHkhArtA sharmiShThAM prati bhArata || 1||

abhigamya cha sharmiShThAM devayAnyabravIdidam |
kimidaM vRRijinaM subhru kRRitaM te kAmalubdhayA || 2||

sharmiShThovAcha||

RRiShirabhyAgataH kashchiddharmAtmA vedapAragaH |
sa mayA varadaH kAmaM yAchito dharmasaMhitam || 3||

nAhamanyAyataH kAmamAcharAmi shuchismite |
tasmAdRRiShermamApatyamiti satyaM bravImi te || 4||

devayAnyuvAcha||

shobhanaM bhIru satyaM chedatha sa j~nAyate dvijaH |
gotranAmAbhijanato vettumichChAmi taM dvijam || 5||

sharmiShThovAcha||

ojasA tejasA chaiva dIpyamAnaM raviM yathA |
taM dRRiShTvA mama sampraShTuM shaktirnAsIchChuchismite || 6||

devayAnyuvAcha||

yadyetadevaM sharmiShThe na manyurvidyate mama |
apatyaM yadi te labdhaM jyeShThAchChreShThAchcha vai dvijAt || 7||

vaishampAyana uvAcha||

anyonyamevamuktvA cha samprahasya cha te mithaH |
jagAma bhArgavI veshma tathyamityeva jaj~nuShI || 8||

yayAtirdevayAnyAM tu putrAvajanayannRRipaH |
yaduM cha turvasuM chaiva shakraviShNU ivAparau || 9||

tasmAdeva tu rAjarSheH sharmiShThA vArShaparvaNI |
druhyuM chAnuM cha pUruM cha trInkumArAnajIjanat || 10||

tataH kAle tu kasmi.nshchiddevayAnI shuchismitA |
yayAtisahitA rAjannirjagAma mahAvanam || 11||

dadarsha cha tadA tatra kumArAndevarUpiNaH |
krIDamAnAnsuvishrabdhAnvismitA chedamabravIt || 12||

kasyaite dArakA rAjandevaputropamAH shubhAH |
varchasA rUpatashchaiva sadRRishA me matAstava || 13||

evaM pRRiShTvA tu rAjAnaM kumArAnparyapRRichChata |
kiMnAmadheyagotro vaH putrakA brAhmaNaH pitA || 14||

vibrUta me yathAtathyaM shrotumichChAmi taM hyaham || 14||

te.adarshayanpradeshinyA tameva nRRipasattamam |
sharmiShThAM mAtaraM chaiva tasyAchakhyushcha dArakAH || 15||

ityuktvA sahitAste tu rAjAnamupachakramuH |
nAbhyanandata tAnrAjA devayAnyAstadAntike || 16||

rudantaste.atha sharmiShThAmabhyayurbAlakAstataH || 16||

dRRiShTvA tu teShAM bAlAnAM praNayaM pArthivaM prati |
buddhvA cha tattvato devI sharmiShThAmidamabravIt || 17||

madadhInA satI kasmAdakArShIrvipriyaM mama |
tamevAsuradharmaM tvamAsthitA na bibheShi kim || 18||

sharmiShThovAcha||

yaduktamRRiShirityeva tatsatyaM chAruhAsini |
nyAyato dharmatashchaiva charantI na bibhemi te || 19||

yadA tvayA vRRito rAjA vRRita eva tadA mayA |
sakhIbhartA hi dharmeNa bhartA bhavati shobhane || 20||

pUjyAsi mama mAnyA cha jyeShThA shreShThA cha brAhmaNI |
tvatto.api me pUjyatamo rAjarShiH kiM na vettha tat || 21||

vaishampAyana uvAcha||

shrutvA tasyAstato vAkyaM devayAnyabravIdidam |
rAjannAdyeha vatsyAmi vipriyaM me kRRitaM tvayA || 22||

sahasotpatitAM shyAmAM dRRiShTvA tAM sAshrulochanAm |
tvaritaM sakAshaM kAvyasya prasthitAM vyathitastadA || 23||

anuvavrAja sambhrAntaH pRRiShThataH sAntvayannRRipaH |
nyavartata na chaiva sma krodhasa.nraktalochanA || 24||

avibruvantI ki~nchittu rAjAnaM chArulochanA |
achirAdiva samprAptA kAvyasyoshanaso.antikam || 25||

sA tu dRRiShTvaiva pitaramabhivAdyAgrataH sthitA |
anantaraM yayAtistu pUjayAmAsa bhArgavam || 26||

devayAnyuvAcha||

adharmeNa jito dharmaH pravRRittamadharottaram |
sharmiShThayAtivRRittAsmi duhitrA vRRiShaparvaNaH || 27||

trayo.asyAM janitAH putrA rAj~nAnena yayAtinA |
durbhagAyA mama dvau tu putrau tAta bravImi te || 28||

dharmaj~na iti vikhyAta eSha rAjA bhRRigUdvaha |
atikrAntashcha maryAdAM kAvyaitatkathayAmi te || 29||

shukra uvAcha||

dharmaj~naH sanmahArAja yo.adharmamakRRithAH priyam |
tasmAjjarA tvAmachirAddharShayiShyati durjayA || 30||

yayAtiruvAcha||

RRituM vai yAchamAnAyA bhagavannAnyachetasA |
duhiturdAnavendrasya dharmyametatkRRitaM mayA || 31||

RRituM vai yAchamAnAyA na dadAti pumAnvRRitaH |
bhrUNahetyuchyate brahmansa iha brahmavAdibhiH || 32||

abhikAmAM striyaM yastu gamyAM rahasi yAchitaH |
nopaiti sa cha dharmeShu bhrUNahetyuchyate budhaiH || 33||

ityetAni samIkShyAhaM kAraNAni bhRRigUdvaha |
adharmabhayasa.nvignaH sharmiShThAmupajagmivAn || 34||

shukra uvAcha||

nanvahaM pratyavekShyaste madadhIno.asi pArthiva |
mithyAchArasya dharmeShu chauryaM bhavati nAhuSha || 35||

vaishampAyana uvAcha||

kruddhenoshanasA shapto yayAtirnAhuShastadA |
pUrvaM vayaH parityajya jarAM sadyo.anvapadyata || 36||

yayAtiruvAcha||

atRRipto yauvanasyAhaM devayAnyAM bhRRigUdvaha |
prasAdaM kuru me brahma~njareyaM mA visheta mAm || 37||

shukra uvAcha||

nAhaM mRRiShA bravImyetajjarAM prApto.asi bhUmipa |
jarAM tvetAM tvamanyasmai sa~NkrAmaya yadIchChasi || 38||

yayAtiruvAcha||

rAjyabhAksa bhavedbrahmanpuNyabhAkkIrtibhAktathA |
yo me dadyAdvayaH putrastadbhavAnanumanyatAm || 39||

shukra uvAcha||

sa~NkrAmayiShyasi jarAM yatheShTaM nahuShAtmaja |
mAmanudhyAya bhAvena na cha pApamavApsyasi || 40||

vayo dAsyati te putro yaH sa rAjA bhaviShyati |
AyuShmAnkIrtimA.nshchaiva bahvapatyastathaiva cha || 41||

\hrule

\medskip
                  79
\medskip

vaishampAyana uvAcha||

jarAM prApya yayAtistu svapuraM prApya chaiva ha |
putraM jyeShThaM variShThaM cha yadumityabravIdvachaH || 1||

jarA valI cha mAM tAta palitAni cha paryaguH |
kAvyasyoshanasaH shApAnna cha tRRipto.asmi yauvane || 2||

tvaM yado pratipadyasva pApmAnaM jarayA saha |
yauvanena tvadIyena chareyaM viShayAnaham || 3||

pUrNe varShasahasre tu punaste yauvanaM tvaham |
dattvA svaM pratipatsyAmi pApmAnaM jarayA saha || 4||

yaduruvAcha||

sitashmashrushirA dIno jarayA shithilIkRRitaH |
valIsantatagAtrashcha durdarsho durbalaH kRRishaH || 5||

ashaktaH kAryakaraNe paribhUtaH sa yauvanaiH |
sahopajIvibhishchaiva tAM jarAM nAbhikAmaye || 6||

yayAtiruvAcha||

yattvaM me hRRidayAjjAto vayaH svaM na prayachChasi |
tasmAdarAjyabhAktAta prajA te vai bhaviShyati || 7||

turvaso pratipadyasva pApmAnaM jarayA saha |
yauvanena chareyaM vai viShayA.nstava putraka || 8||

pUrNe varShasahasre tu punardAsyAmi yauvanam |
svaM chaiva pratipatsyAmi pApmAnaM jarayA saha || 9||

turvasuruvAcha||

na kAmaye jarAM tAta kAmabhogapraNAshinIm |
balarUpAntakaraNIM buddhiprANavinAshinIm || 10||

yayAtiruvAcha||

yattvaM me hRRidayAjjAto vayaH svaM na prayachChasi |
tasmAtprajA samuchChedaM turvaso tava yAsyati || 11||

sa~NkIrNAchAradharmeShu pratilomachareShu cha |
pishitAshiShu chAntyeShu mUDha rAjA bhaviShyasi || 12||

gurudAraprasakteShu tiryagyonigateShu cha |
pashudharmiShu pApeShu mlechCheShu prabhaviShyasi || 13||

vaishampAyana uvAcha||

evaM sa turvasuM shaptvA yayAtiH sutamAtmanaH |
sharmiShThAyAH sutaM druhyumidaM vachanamabravIt || 14||

druhyo tvaM pratipadyasva varNarUpavinAshinIm |
jarAM varShasahasraM me yauvanaM svaM dadasva cha || 15||

pUrNe varShasahasre tu pratidAsyAmi yauvanam |
svaM chAdAsyAmi bhUyo.ahaM pApmAnaM jarayA saha || 16||

druhyuruvAcha||

na gajaM na rathaM nAshvaM jIrNo bhu~Nkte na cha striyam |
vAgbha~NgashchAsya bhavati tajjarAM nAbhikAmaye || 17||

yayAtiruvAcha||

yattvaM me hRRidayAjjAto vayaH svaM na prayachChasi |
tasmAddruhyo priyaH kAmo na te sampatsyate kvachit || 18||

uDupaplavasantAro yatra nityaM bhaviShyati |
arAjA bhojashabdaM tvaM tatrAvApsyasi sAnvayaH || 19||

ano tvaM pratipadyasva pApmAnaM jarayA saha |
ekaM varShasahasraM tu chareyaM yauvanena te || 20||

anuruvAcha||

jIrNaH shishuvadAdatte.akAle.annamashuchiryathA |
na juhoti cha kAle.agniM tAM jarAM nAbhikAmaye || 21||

yayAtiruvAcha||

yattvaM me hRRidayAjjAto vayaH svaM na prayachChasi |
jarAdoShastvayokto.ayaM tasmAttvaM pratipatsyase || 22||

prajAshcha yauvanaprAptA vinashiShyantyano tava |
agnipraskandanaparastvaM chApyevaM bhaviShyasi || 23||

pUro tvaM me priyaH putrastvaM varIyAnbhaviShyasi |
jarA valI cha me tAta palitAni cha paryaguH || 24||

kAvyasyoshanasaH shApAnna cha tRRipto.asmi yauvane || 24||

pUro tvaM pratipadyasva pApmAnaM jarayA saha |
ka~nchitkAlaM chareyaM vai viShayAnvayasA tava || 25||

pUrNe varShasahasre tu pratidAsyAmi yauvanam |
svaM chaiva pratipatsyAmi pApmAnaM jarayA saha || 26||

vaishampAyana uvAcha||

evamuktaH pratyuvAcha pUruH pitarama~njasA |
yathAttha mAM mahArAja tatkariShyAmi te vachaH || 27||

pratipatsyAmi te rAjanpApmAnaM jarayA saha |
gRRihANa yauvanaM mattashchara kAmAnyathepsitAn || 28||

jarayAhaM pratichChanno vayorUpadharastava |
yauvanaM bhavate dattvA chariShyAmi yathAttha mAm || 29||

yayAtiruvAcha||

pUro prIto.asmi te vatsa prItashchedaM dadAmi te |
sarvakAmasamRRiddhA te prajA rAjye bhaviShyati || 30||

\hrule

\medskip
                  80
\medskip

vaishampAyana uvAcha||

pauraveNAtha vayasA yayAtirnahuShAtmajaH |
prItiyukto nRRipashreShThashchachAra viShayAnpriyAn || 1||

yathAkAmaM yathotsAhaM yathAkAlaM yathAsukham |
dharmAviruddhAnrAjendro yathArhati sa eva hi || 2||

devAnatarpayadyaj~naiH shrAddhaistadvatpitRRinapi |
dInAnanugrahairiShTaiH kAmaishcha dvijasattamAn || 3||

atithInannapAnaishcha vishashcha paripAlanaiH |
AnRRisha.nsyena shUdrA.nshcha dasyUnsaMnigraheNa cha || 4||

dharmeNa cha prajAH sarvA yathAvadanura~njayan |
yayAtiH pAlayAmAsa sAkShAdindra ivAparaH || 5||

sa rAjA siMhavikrAnto yuvA viShayagocharaH |
avirodhena dharmasya chachAra sukhamuttamam || 6||

sa samprApya shubhAnkAmA.nstRRiptaH khinnashcha pArthivaH |
kAlaM varShasahasrAntaM sasmAra manujAdhipaH || 7||

parisa~NkhyAya kAlaj~naH kalAH kAShThAshcha vIryavAn |
pUrNaM matvA tataH kAlaM pUruM putramuvAcha ha || 8||

yathAkAmaM yathotsAhaM yathAkAlamari.ndama |
sevitA viShayAH putra yauvanena mayA tava || 9||

pUro prIto.asmi bhadraM te gRRihANedaM svayauvanam |
rAjyaM chaiva gRRihANedaM tvaM hi me priyakRRitsutaH || 10||

pratipede jarAM rAjA yayAtirnAhuShastadA |
yauvanaM pratipede cha pUruH svaM punarAtmanaH || 11||

abhiShektukAmaM nRRipatiM pUruM putraM kanIyasam |
brAhmaNapramukhA varNA idaM vachanamabruvan || 12||

kathaM shukrasya naptAraM devayAnyAH sutaM prabho |
jyeShThaM yadumatikramya rAjyaM pUroH pradAsyasi || 13||

yadurjyeShThastava suto jAtastamanu turvasuH |
sharmiShThAyAH suto druhyustato.anuH pUrureva cha || 14||

kathaM jyeShThAnatikramya kanIyAnrAjyamarhati |
etatsambodhayAmastvAM dharmaM tvamanupAlaya || 15||

yayAtiruvAcha||

brAhmaNapramukhA varNAH sarve shRRiNvantu me vachaH |
jyeShThaM prati yathA rAjyaM na deyaM me katha~nchana || 16||

mama jyeShThena yadunA niyogo nAnupAlitaH |
pratikUlaH pituryashcha na sa putraH satAM mataH || 17||

mAtApitrorvachanakRRiddhitaH pathyashcha yaH sutaH |
sa putraH putravadyashcha vartate pitRRimAtRRiShu || 18||

yadunAhamavaj~nAtastathA turvasunApi cha |
druhyunA chAnunA chaiva mayyavaj~nA kRRitA bhRRisham || 19||

pUruNA me kRRitaM vAkyaM mAnitashcha visheShataH |
kanIyAnmama dAyAdo jarA yena dhRRitA mama || 20||

mama kAmaH sa cha kRRitaH pUruNA putrarUpiNA || 20||

shukreNa cha varo dattaH kAvyenoshanasA svayam |
putro yastvAnuvarteta sa rAjA pRRithivIpatiH || 21||

bhavato.anunayAmyevaM pUrU rAjye.abhiShichyatAm || 21||

prakRRitaya UchuH||

yaH putro guNasampanno mAtApitrorhitaH sadA |
sarvamarhati kalyANaM kanIyAnapi sa prabho || 22||

arhaH pUruridaM rAjyaM yaH sutaH priyakRRittava |
varadAnena shukrasya na shakyaM vaktumuttaram || 23||

vaishampAyana uvAcha||

paurajAnapadaistuShTairityukto nAhuShastadA |
abhyaShi~nchattataH pUruM rAjye sve sutamAtmajam || 24||

dattvA cha pUrave rAjyaM vanavAsAya dIkShitaH |
purAtsa niryayau rAjA brAhmaNaistApasaiH saha || 25||

yadostu yAdavA jAtAsturvasoryavanAH sutAH |
druhyorapi sutA bhojA anostu mlechChajAtayaH || 26||

pUrostu pauravo va.nsho yatra jAto.asi pArthiva |
idaM varShasahasrAya rAjyaM kArayituM vashI || 27||

\hrule

\medskip
              uttarayAyAtam.h
                  81
\medskip

vaishampAyana uvAcha||

evaM sa nAhuSho rAjA yayAtiH putramIpsitam |
rAjye.abhiShichya mudito vAnaprastho.abhavanmuniH || 1||

uShitvA cha vane vAsaM brAhmaNaiH saha sa.nshritaH |
phalamUlAshano dAnto yathA svargamito gataH || 2||

sa gataH suravAsaM taM nivasanmuditaH sukham |
kAlasya nAtimahataH punaH shakreNa pAtitaH || 3||

nipatanprachyutaH svargAdaprApto medinItalam |
sthita AsIdantarikShe sa tadeti shrutaM mayA || 4||

tata eva punashchApi gataH svargamiti shrutiH |
rAj~nA vasumatA sArdhamaShTakena cha vIryavAn || 5||

pratardanena shibinA sametya kila sa.nsadi || 5||

janamejaya uvAcha||

karmaNA kena sa divaM punaH prApto mahIpatiH |
sarvametadasheSheNa shrotumichChAmi tattvataH || 6||

kathyamAnaM tvayA vipra viprarShigaNasaMnidhau || 6||

devarAjasamo hyAsIdyayAtiH pRRithivIpatiH |
vardhanaH kuruva.nshasya vibhAvasusamadyutiH || 7||

tasya vistIrNayashasaH satyakIrtermahAtmanaH |
charitaM shrotumichChAmi divi cheha cha sarvashaH || 8||

vaishampAyana uvAcha||

hanta te kathayiShyAmi yayAteruttarAM kathAm |
divi cheha cha puNyArthAM sarvapApapraNAshinIm || 9||

yayAtirnAhuSho rAjA pUruM putraM kanIyasam |
rAjye.abhiShichya muditaH pravavrAja vanaM tadA || 10||

anteShu sa vinikShipya putrAnyadupurogamAn |
phalamUlAshano rAjA vane saMnyavasachchiram || 11||

sa.nshitAtmA jitakrodhastarpayanpitRRidevatAH |
agnI.nshcha vidhivajjuhvanvAnaprasthavidhAnataH || 12||

atithInpUjayAmAsa vanyena haviShA vibhuH |
shilo~nChavRRittimAsthAya sheShAnnakRRitabhojanaH || 13||

pUrNaM varShasahasraM sa eva.nvRRittirabhUnnRRipaH |
abbhakShaH sharadastri.nshadAsInniyatavA~NmanAH || 14||

tatashcha vAyubhakSho.abhUtsa.nvatsaramatandritaH |
pa~nchAgnimadhye cha tapastepe sa.nvatsaraM nRRipaH || 15||

ekapAdasthitashchAsItShaNmAsAnanilAshanaH |
puNyakIrtistataH svargaM jagAmAvRRitya rodasI || 16||

\hrule

\medskip
                  82
\medskip

vaishampAyana uvAcha||

svargataH sa tu rAjendro nivasandevasadmani |
pUjitastridashaiH sAdhyairmarudbhirvasubhistathA || 1||

devalokAdbrahmalokaM sa~ncharanpuNyakRRidvashI |
avasatpRRithivIpAlo dIrghakAlamiti shrutiH || 2||

sa kadAchinnRRipashreShTho yayAtiH shakramAgamat |
kathAnte tatra shakreNa pRRiShTaH sa pRRithivIpatiH || 3||

shakra uvAcha||

yadA sa pUrustava rUpeNa rAja  ~njarAM gRRihItvA prachachAra bhUmau |
tadA rAjyaM sampradAyaiva tasmai   tvayA kimuktaH kathayeha satyam || 4||

yayAtiruvAcha||

ga~NgAyamunayormadhye kRRitsno.ayaM viShayastava |
madhye pRRithivyAstvaM rAjA bhrAtaro.antyAdhipAstava || 5||

akrodhanaH krodhanebhyo vishiShTa  stathA titikShuratitikShorvishiShTaH |
amAnuShebhyo mAnuShAshcha pradhAnA   vidvA.nstathaivAviduShaH pradhAnaH || 6||

AkrushyamAno nAkroshenmanyureva titikShataH |
AkroShTAraM nirdahati sukRRitaM chAsya vindati || 7||

nAruntudaH syAnna nRRisha.nsavAdI   na hInataH paramabhyAdadIta |
yayAsya vAchA para udvijeta   na tAM vadedrushatIM pApalokyAm || 8||

aruntudaM puruShaM rUkShavAchaM   vAkkaNTakairvitudantaM manuShyAn |
vidyAdalakShmIkatamaM janAnAM   mukhe nibaddhAM nirRRitiM vahantam || 9||

sadbhiH purastAdabhipUjitaH syA  tsadbhistathA pRRiShThato rakShitaH syAt |
sadAsatAmativAdA.nstitikShe  tsatAM vRRittaM chAdadItAryavRRittaH || 10||

vAksAyakA vadanAnniShpatanti   yairAhataH shochati rAtryahAni |
parasya vA marmasu ye patanti   tAnpaNDito nAvasRRijetpareShu || 11||

na hIdRRishaM sa.nvananaM triShu lokeShu vidyate |
yathA maitrI cha bhUteShu dAnaM cha madhurA cha vAk || 12||

tasmAtsAntvaM sadA vAchyaM na vAchyaM paruShaM kvachit |
pUjyAnsampUjayeddadyAnna cha yAchetkadAchana || 13||

\hrule

\medskip
                  83
\medskip

indra uvAcha||

sarvANi karmANi samApya rAja  ngRRihAnparityajya vanaM gato.asi |
tattvAM pRRichChAmi nahuShasya putra   kenAsi tulyastapasA yayAte || 1||

yayAtiruvAcha||

nAhaM devamanuShyeShu na gandharvamaharShiShu |
AtmanastapasA tulyaM ka~nchitpashyAmi vAsava || 2||

indra uvAcha||

yadAvama.nsthAH sadRRishaH shreyasashcha   pApIyasashchAviditaprabhAvaH |
tasmAllokA antavantastaveme   kShINe puNye patitAsyadya rAjan || 3||

yayAtiruvAcha||

surarShigandharvanarAvamAnA  tkShayaM gatA me yadi shakra lokAH |
ichCheyaM vai suralokAdvihInaH   satAM madhye patituM devarAja || 4||

indra uvAcha||

satAM sakAshe patitAsi rAjaM  shchyutaH pratiShThAM yatra labdhAsi bhUyaH |
evaM viditvA tu punaryayAte   na te.avamAnyAH sadRRishaH shreyasashcha || 5||

vaishampAyana uvAcha||

tataH prahAyAmararAjajuShTA  npuNyA.NllokAnpatamAnaM yayAtim |
samprekShya rAjarShivaro.aShTakasta  muvAcha saddharmavidhAnagoptA || 6||

kastvaM yuvA vAsavatulyarUpaH   svatejasA dIpyamAno yathAgniH |
patasyudIrNAmbudharAndhakArA  tkhAtkhecharANAM pravaro yathArkaH || 7||

dRRiShTvA cha tvAM sUryapathAtpatantaM   vaishvAnarArkadyutimaprameyam |
kiM nu svidetatpatatIti sarve   vitarkayantaH parimohitAH smaH || 8||

dRRiShTvA cha tvAM viShThitaM devamArge   shakrArkaviShNupratimaprabhAvam |
abhyudgatAstvAM vayamadya sarve   tattvaM pAte tava jij~nAsamAnAH || 9||

na chApi tvAM dhRRiShNumaH praShTumagre   na cha tvamasmAnpRRichChasi ye vayaM smaH |
tattvAM pRRichChAmaH spRRihaNIyarUpaM   kasya tvaM vA kiMnimittaM tvamAgAH || 10||

bhayaM tu te vyetu viShAdamohau   tyajAshu devendrasamAnarUpa |
tvAM vartamAnaM hi satAM sakAshe   nAlaM prasoDhuM balahApi shakraH || 11||

santaH pratiShThA hi sukhachyutAnAM   satAM sadaivAmararAjakalpa |
te sa~NgatAH sthAvaraja~NgameshAH   pratiShThitastvaM sadRRisheShu satsu || 12||

prabhuragniH pratapane bhUmirAvapane prabhuH |
prabhuH sUryaH prakAshitve satAM chAbhyAgataH prabhuH || 13||

\hrule

\medskip
                  84
\medskip

yayAtiruvAcha||

ahaM yayAtirnahuShasya putraH   pUroH pitA sarvabhUtAvamAnAt |
prabhra.nshitaH surasiddharShilokA  tparichyutaH prapatAmyalpapuNyaH || 1||

ahaM hi pUrvo vayasA bhavadbhya  stenAbhivAdaM bhavatAM na prayu~nje |
yo vidyayA tapasA janmanA vA   vRRiddhaH sa pUjyo bhavati dvijAnAm || 2||

aShTaka uvAcha||

avAdIshchedvayasA yaH sa vRRiddha   iti rAjannAbhyavadaH katha~nchit |
yo vai vidvAnvayasA sansma vRRiddhaH   sa eva pUjyo bhavati dvijAnAm || 3||

yayAtiruvAcha||

pratikUlaM karmaNAM pApamAhu  stadvartate.apravaNe pApalokyam |
santo.asatAM nAnuvartanti chaita  dyathA AtmaiShAmanukUlavAdI || 4||

abhUddhanaM me vipulaM mahadvai   vicheShTamAno nAdhigantA tadasmi |
evaM pradhAryAtmahite niviShTo   yo vartate sa vijAnAti jIvan || 5||

nAnAbhAvA bahavo jIvaloke   daivAdhInA naShTacheShTAdhikArAH |
tattatprApya na vihanyeta dhIro   diShTaM balIya iti matvAtmabuddhyA || 6||

sukhaM hi janturyadi vApi duHkhaM   daivAdhInaM vindati nAtmashaktyA |
tasmAddiShTaM balavanmanyamAno   na sa~njvarennApi hRRiShyetkadAchit || 7||

duHkhe na tapyenna sukhena hRRiShye  tsamena varteta sadaiva dhIraH |
diShTaM balIya iti manyamAno   na sa~njvarennApi hRRiShyetkadAchit || 8||

bhaye na muhyAmyaShTakAhaM kadA chi  tsantApo me mAnaso nAsti kashchit |
dhAtA yathA mAM vidadhAti loke   dhruvaM tathAhaM bhaviteti matvA || 9||

sa.nsvedajA aNDajA udbhidAshcha   sarIsRRipAH kRRimayo.athApsu matsyAH |
tathAshmAnastRRiNakAShThaM cha sarvaM   diShTakShaye svAM prakRRitiM bhajante || 10||

anityatAM sukhaduHkhasya buddhvA   kasmAtsantApamaShTakAhaM bhajeyam |
kiM kuryAM vai kiM cha kRRitvA na tapye   tasmAtsantApaM varjayAmyapramattaH || 11||

aShTaka uvAcha||

ye ye lokAH pArthivendra pradhAnA  stvayA bhuktA yaM cha kAlaM yathA cha |
tanme rAjanbrUhi sarvaM yathAva  tkShetraj~navadbhAShase tvaM hi dharmAn || 12||

yayAtiruvAcha||

rAjAhamAsamiha sArvabhauma  stato lokAnmahato ajayaM vai |
tatrAvasaM varShasahasramAtraM   tato lokaM paramasmyabhyupetaH || 13||

tataH purIM puruhUtasya ramyAM   sahasradvArAM shatayojanAyatAm |
adhyAvasaM varShasahasramAtraM   tato lokaM paramasmyabhyupetaH || 14||

tato divyamajaraM prApya lokaM   prajApaterlokapaterdurApam |
tatrAvasaM varShasahasramAtraM   tato lokaM paramasmyabhyupetaH || 15||

devasya devasya niveshane cha   vijitya lokAnavasaM yatheShTam |
sampUjyamAnastridashaiH samastai  stulyaprabhAvadyutirIshvarANAm || 16||

tathAvasaM nandane kAmarUpI   sa.nvatsarANAmayutaM shatAnAm |
sahApsarobhirviharanpuNyagandhA  npashyannagAnpuShpitA.nshchArurUpAn || 17||

tatrasthaM mAM devasukheShu saktaM   kAle.atIte mahati tato.atimAtram |
dUto devAnAmabravIdugrarUpo   dhva.nsetyuchchaistriH plutena svareNa || 18||

etAvanme viditaM rAjasiMha   tato bhraShTo.ahaM nandanAtkShINapuNyaH |
vAcho.ashrauShaM chAntarikShe surANA  manukroshAchChochatAM mAnavendra || 19||

aho kaShTaM kShINapuNyo yayAtiH   patatyasau puNyakRRitpuNyakIrtiH |
tAnabruvaM patamAnastato.ahaM   satAM madhye nipateyaM kathaM nu || 20||

tairAkhyAtA bhavatAM yaj~nabhUmiH   samIkShya chainAM tvaritamupAgato.asmi |
havirgandhaM deshikaM yaj~nabhUme  rdhUmApA~NgaM pratigRRihya pratItaH || 21||

\hrule

\medskip
                  85
\medskip

aShTaka uvAcha||

yadAvaso nandane kAmarUpI   sa.nvatsarANAmayutaM shatAnAm |
kiM kAraNaM kArtayugapradhAna   hitvA tattvaM vasudhAmanvapadyaH || 1||

yayAtiruvAcha||

j~nAtiH suhRRitsvajano yo yatheha   kShINe vitte tyajyate mAnavairhi |
tathA tatra kShINapuNyaM manuShyaM   tyajanti sadyaH seshvarA devasa~NghAH || 2||

aShTaka uvAcha||

kathaM tasminkShINapuNyA bhavanti   saMmuhyate me.atra mano.atimAtram |
ki.nvishiShTAH kasya dhAmopayAnti   tadvai brUhi kShetravittvaM mato me || 3||

yayAtiruvAcha||

imaM bhaumaM narakaM te patanti   lAlapyamAnA naradeva sarve |
te ka~NkagomAyubalAshanArthaM   kShINA vivRRiddhiM bahudhA vrajanti || 4||

tasmAdetadvarjanIyaM nareNa   duShTaM loke garhaNIyaM cha karma |
AkhyAtaM te pArthiva sarvameta  dbhUyashchedAnIM vada kiM te vadAmi || 5||

aShTaka uvAcha||

yadA tu tAnvitudante vayA.nsi   tathA gRRidhrAH shitikaNThAH pata~NgAH |
kathaM bhavanti kathamAbhavanti   na bhaumamanyaM narakaM shRRiNomi || 6||

yayAtiruvAcha||

UrdhvaM dehAtkarmaNo jRRimbhamANA  dvyaktaM pRRithivyAmanusa~ncharanti |
imaM bhaumaM narakaM te patanti   nAvekShante varShapUgAnanekAn || 7||

ShaShTiM sahasrANi patanti vyomni   tathA ashItiM parivatsarANi |
tAnvai tudanti prapatataH prapAtaM   bhImA bhaumA rAkShasAstIkShNadaMShTrAH || 8||

aShTaka uvAcha||

yadenasaste patatastudanti   bhImA bhaumA rAkShasAstIkShNadaMShTrAH |
kathaM bhavanti kathamAbhavanti   kathambhUtA garbhabhUtA bhavanti || 9||

yayAtiruvAcha||

asraM retaH puShpaphalAnupRRikta  manveti tadvai puruSheNa sRRiShTam |
sa vai tasyA raja Apadyate vai   sa garbhabhUtaH samupaiti tatra || 10||

vanaspatI.nshchauShadhIshchAvishanti   apo vAyuM pRRithivIM chAntarikSham |
chatuShpadaM dvipadaM chApi sarva  mevambhUtA garbhabhUtA bhavanti || 11||

aShTaka uvAcha||

anyadvapurvidadhAtIha garbha   utAho svitsvena kAmena yAti |
ApadyamAno narayonimetA  mAchakShva me sa.nshayAtprabravImi || 12||

sharIradehAdisamuchChrayaM cha   chakShuHshrotre labhate kena sa~nj~nAm |
etattattvaM sarvamAchakShva pRRiShTaH   kShetraj~naM tvAM tAta manyAma sarve || 13||

yayAtiruvAcha||

vAyuH samutkarShati garbhayoni  mRRitau retaH puShparasAnupRRiktam |
sa tatra tanmAtrakRRitAdhikAraH   krameNa sa.nvardhayatIha garbham || 14||

sa jAyamAno vigRRihItagAtraH   ShaDj~nAnaniShThAyatano manuShyaH |
sa shrotrAbhyAM vedayatIha shabdaM   sarvaM rUpaM pashyati chakShuShA cha || 15||

ghrANena gandhaM jihvayAtho rasaM cha   tvachA sparshaM manasA veda bhAvam |
ityaShTakehopachitiM cha viddhi   mahAtmanaH prANabhRRitaH sharIre || 16||

aShTaka uvAcha||

yaH sa.nsthitaH puruSho dahyate vA   nikhanyate vApi nighRRiShyate vA |
abhAvabhUtaH sa vinAshametya   kenAtmAnaM chetayate purastAt || 17||

yayAtiruvAcha||

hitvA so.asUnsuptavanniShTanitvA   purodhAya sukRRitaM duShkRRitaM cha |
anyAM yoniM pavanAgrAnusArI   hitvA dehaM bhajate rAjasiMha || 18||

puNyAM yoniM puNyakRRito vrajanti   pApAM yoniM pApakRRito vrajanti |
kITAH pata~NgAshcha bhavanti pApA   na me vivakShAsti mahAnubhAva || 19||

chatuShpadA dvipadAH ShaTpadAshcha   tathAbhUtA garbhabhUtA bhavanti |
AkhyAtametannikhilena sarvaM   bhUyastu kiM pRRichChasi rAjasiMha || 20||

aShTaka uvAcha||

kiM svitkRRitvA labhate tAta lokA  nmartyaH shreShThA.nstapasA vidyayA vA |
tanme pRRiShTaH sha.nsa sarvaM yathAva  chChubhA.NllokAnyena gachChetkrameNa || 21||

yayAtiruvAcha||

tapashcha dAnaM cha shamo damashcha   hrIrArjavaM sarvabhUtAnukampA |
nashyanti mAnena tamo.abhibhUtAH   pu.nsaH sadaiveti vadanti santaH || 22||

adhIyAnaH paNDitaM manyamAno   yo vidyayA hanti yashaH pareShAm |
tasyAntavantashcha bhavanti lokA   na chAsya tadbrahma phalaM dadAti || 23||

chatvAri karmANyabhaya~NkarANi   bhayaM prayachChantyayathAkRRitAni |
mAnAgnihotramuta mAnamaunaM   mAnenAdhItamuta mAnayaj~naH || 24||

na mAnyamAno mudamAdadIta   na santApaM prApnuyAchchAvamAnAt |
santaH sataH pUjayantIha loke   nAsAdhavaH sAdhubuddhiM labhante || 25||

iti dadyAditi yajedityadhIyIta me vratam |
ityasminnabhayAnyAhustAni varjyAni nityashaH || 26||

yenAshrayaM vedayante purANaM   manIShiNo mAnasamAnabhaktam |
tanniHshreyastaijasaM rUpametya   parAM shAntiM prApnuyuH pretya cheha || 27||

\hrule

\medskip
                  86
\medskip

aShTaka uvAcha||

charangRRihasthaH kathameti devA  nkathaM bhikShuH kathamAchAryakarmA |
vAnaprasthaH satpathe saMniviShTo   bahUnyasminsamprati vedayanti || 1||

yayAtiruvAcha||

AhUtAdhyAyI gurukarmasvachodyaH   pUrvotthAyI charamaM chopashAyI |
mRRidurdAnto dhRRitimAnapramattaH   svAdhyAyashIlaH sidhyati brahmachArI || 2||

dharmAgataM prApya dhanaM yajeta   dadyAtsadaivAtithInbhojayechcha |
anAdadAnashcha parairadattaM   saiShA gRRihasthopaniShatpurANI || 3||

svavIryajIvI vRRijinAnnivRRitto   dAtA parebhyo na paropatApI |
tAdRRi~NmuniH siddhimupaiti mukhyAM   vasannaraNye niyatAhAracheShTaH || 4||

ashilpajIvI nagRRihashcha nityaM   jitendriyaH sarvato vipramuktaH |
anokasArI laghuralpachAra  shcharandeshAnekacharaH sa bhikShuH || 5||

rAtryA yayA chAbhijitAshcha lokA   bhavanti kAmA vijitAH sukhAshcha |
tAmeva rAtriM prayateta vidvA  naraNyasa.nstho bhavituM yatAtmA || 6||

dashaiva pUrvAndasha chAparA.nstu   j~nAtInsahAtmAnamathaikavi.nsham |
araNyavAsI sukRRite dadhAti   vimuchyAraNye svasharIradhAtUn || 7||

aShTaka uvAcha||

kati svideva munayo maunAni kati chApyuta |
bhavantIti tadAchakShva shrotumichChAmahe vayam || 8||

yayAtiruvAcha||

araNye vasato yasya grAmo bhavati pRRiShThataH |
grAme vA vasato.araNyaM sa muniH syAjjanAdhipa || 9||

aShTaka uvAcha||

kathaM svidvasato.araNye grAmo bhavati pRRiShThataH |
grAme vA vasato.araNyaM kathaM bhavati pRRiShThataH || 10||

yayAtiruvAcha||

na grAmyamupayu~njIta ya AraNyo munirbhavet |
tathAsya vasato.araNye grAmo bhavati pRRiShThataH || 11||

anagniraniketashcha agotracharaNo muniH |
kaupInAchChAdanaM yAvattAvadichChechcha chIvaram || 12||

yAvatprANAbhisandhAnaM tAvadichChechcha bhojanam |
tathAsya vasato grAme.araNyaM bhavati pRRiShThataH || 13||

yastu kAmAnparityajya tyaktakarmA jitendriyaH |
AtiShTheta munirmaunaM sa loke siddhimApnuyAt || 14||

dhautadantaM kRRittanakhaM sadA snAtamala~NkRRitam |
asitaM sitakarmasthaM kastaM nArchitumarhati || 15||

tapasA karshitaH kShAmaH kShINamA.nsAsthishoNitaH |
yadA bhavati nirdvandvo munirmaunaM samAsthitaH || 16||

atha lokamimaM jitvA lokaM vijayate param || 16||

Asyena tu yadAhAraM govanmRRigayate muniH |
athAsya lokaH pUrvo yaH so.amRRitatvAya kalpate || 17||

\hrule

\medskip
                  87
\medskip

aShTaka uvAcha||

katarastvetayoH pUrvaM devAnAmeti sAtmyatAm |
ubhayordhAvato rAjansUryAchandramasoriva || 1||

yayAtiruvAcha||

aniketo gRRihastheShu kAmavRRitteShu sa.nyataH |
grAma eva vasanbhikShustayoH pUrvataraM gataH || 2||

aprApya dIrghamAyustu yaH prApto vikRRitiM charet |
tapyeta yadi tatkRRitvA charetso.anyattatastapaH || 3||

yadvai nRRisha.nsaM tadapathyamAhu  ryaH sevate dharmamanarthabuddhiH |
asvo.apyanIshashcha tathaiva rAjaM  stadArjavaM sa samAdhistadAryam || 4||

aShTaka uvAcha||

kenAsi dUtaH prahito.adya rAja  nyuvA sragvI darshanIyaH suvarchAH |
kuta AgataH katarasyAM dishi tva  mutAho svitpArthivaM sthAnamasti || 5||

yayAtiruvAcha||

imaM bhaumaM narakaM kShINapuNyaH   praveShTumurvIM gaganAdviprakIrNaH |
uktvAhaM vaH prapatiShyAmyanantaraM   tvaranti mAM brAhmaNA lokapAlAH || 6||

satAM sakAshe tu vRRitaH prapAta  ste sa~NgatA guNavantashcha sarve |
shakrAchcha labdho hi varo mayaiSha   patiShyatA bhUmitale narendra || 7||

aShTaka uvAcha||

pRRichChAmi tvAM mA prapata prapAtaM   yadi lokAH pArthiva santi me.atra |
yadyantarikShe yadi vA divi shritAH   kShetraj~naM tvAM tasya dharmasya manye || 8||

yayAtiruvAcha||

yAvatpRRithivyAM vihitaM gavAshvaM   sahAraNyaiH pashubhiH parvataishcha |
tAvallokA divi te sa.nsthitA vai   tathA vijAnIhi narendrasiMha || 9||

aShTaka uvAcha||

tA.nste dadAmi mA prapata prapAtaM   ye me lokA divi rAjendra santi |
yadyantarikShe yadi vA divi shritA  stAnAkrama kShipramamitrasAha || 10||

yayAtiruvAcha||

nAsmadvidho.abrAhmaNo brahmavichcha   pratigrahe vartate rAjamukhya |
yathA pradeyaM satataM dvijebhya  stathAdadaM pUrvamahaM narendra || 11||

nAbrAhmaNaH kRRipaNo jAtu jIve  dyA chApi syAdbrAhmaNI vIrapatnI |
so.ahaM yadaivAkRRitapUrvaM chareyaM   vivitsamAnaH kimu tatra sAdhu || 12||

pratardana uvAcha||

pRRichChAmi tvAM spRRihaNIyarUpa   pratardano.ahaM yadi me santi lokAH |
yadyantarikShe yadi vA divi shritAH   kShetraj~naM tvAM tasya dharmasya manye || 13||

yayAtiruvAcha||

santi lokA bahavaste narendra   apyekaikaH sapta saptApyahAni |
madhuchyuto ghRRitapRRiktA vishokA  ste nAntavantaH pratipAlayanti || 14||

pratardana uvAcha||

tA.nste dadAmi mA prapata prapAtaM   ye me lokAstava te vai bhavantu |
yadyantarikShe yadi vA divi shritA  stAnAkrama kShipramapetamohaH || 15||

yayAtiruvAcha||

na tulyatejAH sukRRitaM kAmayeta   yogakShemaM pArthiva pArthivaH san |
daivAdeshAdApadaM prApya vidvAM  shcharennRRisha.nsaM na hi jAtu rAjA || 16||

dharmyaM mArgaM chetayAno yashasyaM   kuryAnnRRipo dharmamavekShamANaH |
na madvidho dharmabuddhiH prajAna  nkuryAdevaM kRRipaNaM mAM yathAttha || 17||

kuryAmapUrvaM na kRRitaM yadanyai  rvivitsamAnaH kimu tatra sAdhu |
bruvANamevaM nRRipatiM yayAtiM   nRRipottamo vasumanAbravIttam || 18||

\hrule

\medskip
                  88
\medskip

vasumanA uvAcha||

pRRichChAmi tvAM vasumanA raushadashvi  ryadyasti loko divi mahyaM narendra |
yadyantarikShe prathito mahAtma  nkShetraj~naM tvAM tasya dharmasya manye || 1||

yayAtiruvAcha||

yadantarikShaM pRRithivI dishashcha   yattejasA tapate bhAnumA.nshcha |
lokAstAvanto divi sa.nsthitA vai   te nAntavantaH pratipAlayanti || 2||

vasumanA uvAcha||

tA.nste dadAmi pata mA prapAtaM   ye me lokAstava te vai bhavantu |
krINIShvainA.nstRRiNakenApi rAja  npratigrahaste yadi samyakpraduShTaH || 3||

yayAtiruvAcha||

na mithyAhaM vikrayaM vai smarAmi   vRRithA gRRihItaM shishukAchCha~NkamAnaH |
kuryAM na chaivAkRRitapUrvamanyai  rvivitsamAnaH kimu tatra sAdhu || 4||

vasumanA uvAcha||

tA.nstvaM lokAnpratipadyasva rAja  nmayA dattAnyadi neShTaH krayaste |
ahaM na tAnvai pratigantA narendra   sarve lokAstava te vai bhavantu || 5||

shibiruvAcha||

pRRichChAmi tvAM shibiraushInaro.ahaM   mamApi lokA yadi santIha tAta |
yadyantarikShe yadi vA divi shritAH   kShetraj~naM tvAM tasya dharmasya manye || 6||

yayAtiruvAcha||

na tvaM vAchA hRRidayenApi vidva  nparIpsamAnAnnAvama.nsthA narendra |
tenAnantA divi lokAH shritAste   vidyudrUpAH svanavanto mahAntaH || 7||

shibiruvAcha||

tA.nstvaM lokAnpratipadyasva rAja  nmayA dattAnyadi neShTaH krayaste |
na chAhaM tAnpratipatsyeha dattvA   yatra gatvA tvamupAsse ha lokAn || 8||

yayAtiruvAcha||

yathA tvamindrapratimaprabhAva  ste chApyanantA naradeva lokAH |
tathAdya loke na rame.anyadatte   tasmAchChibe nAbhinandAmi dAyam || 9||

aShTaka uvAcha||

na chedekaikasho rAja.NllokAnnaH pratinandasi |
sarve pradAya bhavate gantAro narakaM vayam || 10||

yayAtiruvAcha||

yadarhAya dadadhvaM tatsantaH satyAnRRisha.nsyataH |
ahaM tu nAbhidhRRiShNomi yatkRRitaM na mayA purA || 11||

aShTaka uvAcha||

kasyaite pratidRRishyante rathAH pa~ncha hiraNmayAH |
uchchaiH santaH prakAshante jvalanto.agnishikhA iva || 12||

yayAtiruvAcha||

yuShmAnete hi vakShyanti rathAH pa~ncha hiraNmayAH |
uchchaiH santaH prakAshante jvalanto.agnishikhA iva || 13||

aShTaka uvAcha||

AtiShThasva rathaM rAjanvikramasva vihAyasA |
vayamapyanuyAsyAmo yadA kAlo bhaviShyati || 14||

yayAtiruvAcha||

sarvairidAnIM gantavyaM sahasvargajito vayam |
eSha no virajAH panthA dRRishyate devasadmanaH || 15||

vaishampAyana uvAcha||

te.adhiruhya rathAnsarve prayAtA nRRipasattamAH |
Akramanto divaM bhAbhirdharmeNAvRRitya rodasI || 16||

aShTaka uvAcha||

ahaM manye pUrvameko.asmi gantA   sakhA chendraH sarvathA me mahAtmA |
kasmAdevaM shibiraushInaro.aya  meko.atyagAtsarvavegena vAhAn || 17||

yayAtiruvAcha||

adadAddevayAnAya yAvadvittamavindata |
ushInarasya putro.ayaM tasmAchChreShTho hi naH shibiH || 18||

dAnaM tapaH satyamathApi dharmo   hrIH shrIH kShamA saumya tathA titikShA |
rAjannetAnyapratimasya rAj~naH   shibeH sthitAnyanRRisha.nsasya buddhyA || 19||

eva.nvRRitto hrIniShedhashcha yasmA  ttasmAchChibiratyagAdvai rathena || 19||

vaishampAyana uvAcha||

athAShTakaH punarevAnvapRRichCha  nmAtAmahaM kautukAdindrakalpam |
pRRichChAmi tvAM nRRipate brUhi satyaM   kutashcha kasyAsi sutashcha kasya || 20||

kRRitaM tvayA yaddhi na tasya kartA   loke tvadanyaH kShatriyo brAhmaNo vA || 20||

yayAtiruvAcha||

yayAtirasmi nahuShasya putraH   pUroH pitA sArvabhaumastvihAsam |
guhyamarthaM mAmakebhyo bravImi   mAtAmaho.ahaM bhavatAM prakAshaH || 21||

sarvAmimAM pRRithivIM nirjigAya   prasthe baddhvA hyadadaM brAhmaNebhyaH |
medhyAnashvAnekashaphAnsurUpAM  stadA devAH puNyabhAjo bhavanti || 22||

adAmahaM pRRithivIM brAhmaNebhyaH   pUrNAmimAmakhilAM vAhanasya |
gobhiH suvarNena dhanaishcha mukhyai  statrAsangAH shatamarbudAni || 23||

satyena me dyaushcha vasundharA cha   tathaivAgnirjvalate mAnuSheShu |
na me vRRithA vyAhRRitameva vAkyaM   satyaM hi santaH pratipUjayanti || 24||

sarve cha devA munayashcha lokAH   satyena pUjyA iti me manogatam || 24||

yo naH svargajitaH sarvAnyathAvRRittaM nivedayet |
anasUyurdvijAgrebhyaH sa labhennaH salokatAm || 25||

vaishampAyana uvAcha||

evaM rAjA sa mahAtmA hyatIva   svairdauhitraistArito.amitrasAhaH |
tyaktvA mahIM paramodArakarmA   svargaM gataH karmabhirvyApya pRRithvIm || 26||

\hrule

\medskip
              sa.nbhavaparva
                  89
\medskip

janamejaya uvAcha||

bhagava~nshrotumichChAmi pUrorva.nshakarAnnRRipAn |
yadvIryA yAdRRishAshchaiva yAvanto yatparAkramAH || 1||

na hyasmi~nshIlahIno vA nirvIryo vA narAdhipaH |
prajAvirahito vApi bhUtapUrvaH kadAchana || 2||

teShAM prathitavRRittAnAM rAj~nAM vij~nAnashAlinAm |
charitaM shrotumichChAmi vistareNa tapodhana || 3||

vaishampAyana uvAcha||

hanta te kathayiShyAmi yanmAM tvaM paripRRichChasi |
pUrorva.nshadharAnvIrA~nshakrapratimatejasaH || 4||

pravIreshvararaudrAshvAstrayaH putrA mahArathAH |
pUroH pauShTyAmajAyanta pravIrastatra va.nshakRRit || 5||

manasyurabhavattasmAchChUraH shyenIsutaH prabhuH |
pRRithivyAshchaturantAyA goptA rAjIvalochanaH || 6||

subhrUH saMhanano vAgmI sauvIrItanayAstrayaH |
manasyorabhavanputrAH shUrAH sarve mahArathAH || 7||

raudrAshvasya maheShvAsA dashApsarasi sUnavaH |
yajvAno jaj~nire shUrAH prajAvanto bahushrutAH || 8||

sarve sarvAstravidvA.nsaH sarve dharmaparAyaNAH || 8||

RRichepuratha kakShepuH kRRikaNepushcha vIryavAn |
sthaNDilepurvanepushcha sthalepushcha mahArathaH || 9||

tejepurbalavAndhImAnsatyepushchendravikramaH |
dharmepuH saMnatepushcha dashamo devavikramaH || 10||

anAdhRRiShTisutAstAta rAjasUyAshvamedhinaH || 10||

matinArastato rAjA vidvA.nshcharcheputo.abhavat |
matinArasutA rAja.nshchatvAro.amitavikramAH || 11||

ta.nsurmahAnatiratho druhyushchApratimadyutiH || 11||

teShAM ta.nsurmahAvIryaH pauravaM va.nshamudvahan |
AjahAra yasho dIptaM jigAya cha vasundharAm || 12||

ilinaM tu sutaM ta.nsurjanayAmAsa vIryavAn |
so.api kRRitsnAmimAM bhUmiM vijigye jayatAM varaH || 13||

rathantaryAM sutAnpa~ncha pa~nchabhUtopamA.nstataH |
ilino janayAmAsa duHShantaprabhRRitInnRRipa || 14||

duHShantaM shUrabhImau cha prapUrvaM vasumeva cha |
teShAM jyeShTho.abhavadrAjA duHShanto janamejaya || 15||

duHShantAdbharato jaj~ne vidvA~nshAkuntalo nRRipaH |
tasmAdbharatava.nshasya vipratasthe mahadyashaH || 16||

bharatastisRRiShu strIShu nava putrAnajIjanat |
nAbhyanandanta tAnrAjA nAnurUpA mametyuta || 17||

tato mahadbhiH kratubhirIjAno bharatastadA |
lebhe putraM bharadvAjAdbhumanyuM nAma bhArata || 18||

tataH putriNamAtmAnaM j~nAtvA pauravanandanaH |
bhumanyuM bharatashreShTha yauvarAjye.abhyaShechayat || 19||

tatastasya mahIndrasya vitathaH putrako.abhavat |
tataH sa vitatho nAma bhumanyorabhavatsutaH || 20||

suhotrashcha suhotA cha suhaviH suyajustathA |
puShkariNyAmRRichIkasya bhumanyorabhavansutAH || 21||

teShAM jyeShThaH suhotrastu rAjyamApa mahIkShitAm |
rAjasUyAshvamedhAdyaiH so.ayajadbahubhiH savaiH || 22||

suhotraH pRRithivIM sarvAM bubhuje sAgarAmbarAm |
pUrNAM hastigavAshvasya bahuratnasamAkulAm || 23||

mamajjeva mahI tasya bhUribhArAvapIDitA |
hastyashvarathasampUrNA manuShyakalilA bhRRisham || 24||

suhotre rAjani tadA dharmataH shAsati prajAH |
chaityayUpA~NkitA chAsIdbhUmiH shatasahasrashaH || 25||

pravRRiddhajanasasyA cha sahadevA vyarochata || 25||

aikShvAkI janayAmAsa suhotrAtpRRithivIpateH |
ajamIDhaM sumIDhaM cha purumIDhaM cha bhArata || 26||

ajamIDho varasteShAM tasminva.nshaH pratiShThitaH |
ShaTputrAnso.apyajanayattisRRiShu strIShu bhArata || 27||

RRikShaM dhUminyatho nIlI duHShantaparameShThinau |
keshinyajanayajjahnumubhau cha janarUpiNau || 28||

tatheme sarvapA~nchAlA duHShantaparameShThinoH |
anvayAH kushikA rAja~njahnoramitatejasaH || 29||

janarUpiNayorjyeShThamRRikShamAhurjanAdhipam |
RRikShAtsa.nvaraNo jaj~ne rAjanva.nshakarastava || 30||

ArkShe sa.nvaraNe rAjanprashAsati vasundharAm |
sa~NkShayaH sumahAnAsItprajAnAmiti shushrumaH || 31||

vyashIryata tato rAShTraM kShayairnAnAvidhaistathA |
kShunmRRityubhyAmanAvRRiShTyA vyAdhibhishcha samAhatam || 32||

abhyaghnanbhAratA.nshchaiva sapatnAnAM balAni cha || 32||

chAlayanvasudhAM chaiva balena chatura~NgiNA |
abhyayAttaM cha pA~nchAlyo vijitya tarasA mahIm || 33||

akShauhiNIbhirdashabhiH sa enaM samare.ajayat || 33||

tataH sadAraH sAmAtyaH saputraH sasuhRRijjanaH |
rAjA sa.nvaraNastasmAtpalAyata mahAbhayAt || 34||

sindhornadasya mahato niku~nje nyavasattadA |
nadIviShayaparyante parvatasya samIpataH || 35||

tatrAvasanbahUnkAlAnbhAratA durgamAshritAH || 35||

teShAM nivasatAM tatra sahasraM parivatsarAn |
athAbhyagachChadbharatAnvasiShTho bhagavAnRRiShiH || 36||

tamAgataM prayatnena pratyudgamyAbhivAdya cha |
arghyamabhyAhara.nstasmai te sarve bhAratAstadA || 37||

nivedya sarvamRRiShaye satkAreNa suvarchase || 37||

taM samAmaShTamImuShTaM rAjA vavre svayaM tadA |
purohito bhavAnno.astu rAjyAya prayatAmahe || 38||

omityevaM vasiShTho.api bhAratAnpratyapadyata || 38||

athAbhyaShi~nchatsAmrAjye sarvakShatrasya pauravam |
viShANabhUtaM sarvasyAM pRRithivyAmiti naH shrutam || 39||

bharatAdhyuShitaM pUrvaM so.adhyatiShThatpurottamam |
punarbalibhRRitashchaiva chakre sarvamahIkShitaH || 40||

tataH sa pRRithivIM prApya punarIje mahAbalaH |
AjamIDho mahAyaj~nairbahubhirbhUridakShiNaiH || 41||

tataH sa.nvaraNAtsaurI suShuve tapatI kurum |
rAjatve taM prajAH sarvA dharmaj~na iti vavrire || 42||

tasya nAmnAbhivikhyAtaM pRRithivyAM kurujA~Ngalam |
kurukShetraM sa tapasA puNyaM chakre mahAtapAH || 43||

ashvavantamabhiShvantaM tathA chitrarathaM munim |
janamejayaM cha vikhyAtaM putrA.nshchAsyAnushushrumaH || 44||

pa~nchaitAnvAhinI putrAnvyajAyata manasvinI || 44||

abhiShvataH parikShittu shabalAshvashcha vIryavAn |
abhirAjo virAjashcha shalmalashcha mahAbalaH || 45||

uchchaiHshravA bhadrakAro jitArishchAShTamaH smRRitaH |
eteShAmanvavAye tu khyAtAste karmajairguNaiH || 46||

janamejayAdayaH sapta tathaivAnye mahAbalAH |
parikShito.abhavanputrAH sarve dharmArthakovidAH || 47||

kakShasenograsenau cha chitrasenashcha vIryavAn |
indrasenaH suSheNashcha bhImasenashcha nAmataH || 48||

janamejayasya tanayA bhuvi khyAtA mahAbalAH |
dhRRitarAShTraH prathamajaH pANDurbAhlIka eva cha || 49||

niShadhashcha mahAtejAstathA jAmbUnado balI |
kuNDodaraH padAtishcha vasAtishchAShTamaH smRRitaH || 50||

sarve dharmArthakushalAH sarve bhUtahite ratAH || 50||

dhRRitarAShTro.atha rAjAsIttasya putro.atha kuNDikaH |
hastI vitarkaH krAthashcha kuNDalashchApi pa~nchamaH || 51||

haviHshravAstathendrAbhaH sumanyushchAparAjitaH || 51||

pratIpasya trayaH putrA jaj~nire bharatarShabha |
devApiH shantanushchaiva bAhlIkashcha mahArathaH || 52||

devApistu pravavrAja teShAM dharmaparIpsayA |
shantanushcha mahIM lebhe bAhlIkashcha mahArathaH || 53||

bharatasyAnvaye jAtAH sattvavanto mahArathAH |
devarShikalpA nRRipate bahavo rAjasattamAH || 54||

eva.nvidhAshchApyapare devakalpA mahArathAH |
jAtA manoranvavAye ailava.nshavivardhanAH || 55||

\hrule

\medskip
                  90
\medskip

janamejaya uvAcha||

shrutastvatto mayA vipra pUrveShAM sambhavo mahAn |
udArAshchApi va.nshe.asminrAjAno me parishrutAH || 1||

kiM tu laghvarthasa.nyuktaM priyAkhyAnaM na mAmati |
prINAtyato bhavAnbhUyo vistareNa bravItu me || 2||

etAmeva kathAM divyAmA prajApatito manoH |
teShAmAjananaM puNyaM kasya na prItimAvahet || 3||

saddharmaguNamAhAtmyairabhivardhitamuttamam |
viShTabhya lokA.nstrIneShAM yashaH sphItamavasthitam || 4||

guNaprabhAvavIryaujaHsattvotsAhavatAmaham |
na tRRipyAmi kathAM shRRiNvannamRRitAsvAdasaMmitAm || 5||

vaishampAyana uvAcha||

shRRiNu rAjanpurA samya~NmayA dvaipAyanAchChrutam |
prochyamAnamidaM kRRitsnaM svava.nshajananaM shubham || 6||

dakShasyAditiH |
aditervivasvAn |
vivasvato manuH |
manorilA |
ilAyAH purUravAH |
purUravasa AyuH |
AyuSho nahuShaH |
nahuShasya yayAtiH | 007 |
yayAterdve bhArye babhUvatuH |
ushanaso duhitA devayAnI vRRiShaparvaNashcha duhitA sharmiShThA nAma |
atrAnuva.nsho bhavati | 008 |

yaduM cha turvasuM chaiva devayAnI vyajAyata |
druhyuM chAnuM cha pUruM cha sharmiShThA vArShaparvaNI || 9||

tatra yadoryAdavAH |
pUroH pauravAH | 010 |
pUrorbhAryA kausalyA nAma |
tasyAmasya jaj~ne janamejayo nAma |
yastrInashvamedhAnAjahAra |
vishvajitA cheShTvA vanaM pravivesha | 011 |
janamejayaH khalvanantAM nAmopayeme mAdhavIm |
tasyAmasya jaj~ne prAchinvAn |
yaH prAchIM dishaM jigAya yAvatsUryodayAt |
tatastasya prAchinvatvam | 012 |
prAchinvAnkhalvashmakImupayeme |
tasyAmasya jaj~ne sa.nyAtiH | 013 |
sa.nyAtiH khalu dRRiShadvato duhitaraM varA~NgIM nAmopayeme |
tasyAmasya jaj~ne ahampAtiH | 014 |
ahampAtistu khalu kRRitavIryaduhitaramupayeme bhAnumatIM nAma |
tasyAmasya jaj~ne sArvabhaumaH | 015 |
sArvabhaumaH khalu jitvAjahAra kaikeyIM sunandAM nAma |
tasyAmasya jaj~ne jayatsenaH | 016 |
jayatsenaH khalu vaidarbhImupayeme suShuvAM nAma |
tasyAmasya jaj~ne arAchInaH | 017 |
arAchIno.api vaidarbhImevAparAmupayeme maryAdAM nAma |
tasyAmasya jaj~ne mahAbhaumaH | 018 |
mahAbhaumaH khalu prAsenajitImupayeme suyaj~nAM nAma |
tasyAmasya jaj~ne ayutanAyI |
yaH puruShamedhAnAmayutamAnayat |
tadasyAyutanAyitvam | 019 |
ayutanAyI khalu pRRithushravaso duhitaramupayeme bhAsAM nAma |
tasyAmasya jaj~ne akrodhanaH | 020 |
akrodhanaH khalu kAli~NgIM karaNDuM nAmopayeme |
tasyAmasya jaj~ne devAtithiH | 021 |
devAtithiH khalu vaidehImupayeme maryAdAM nAma |
tasyAmasya jaj~ne RRichaH | 022 |
RRichaH khalvA~NgeyImupayeme sudevAM nAma |
tasyAM putramajanayadRRikSham | 023 |
RRikShaH khalu takShakaduhitaramupayeme jvAlAM nAma |
tasyAM putraM matinAraM nAmotpAdayAmAsa | 024 |
matinAraH khalu sarasvatyAM dvAdashavArShikaM satramAjahAra | 025 |
nivRRitte cha satre sarasvatyabhigamya taM bhartAraM varayAmAsa |
tasyAM putramajanayatta.nsuM nAma | 026 |
atrAnuva.nsho bhavati | 027 |

ta.nsuM sarasvatI putraM matinArAdajIjanat |
ilinaM janayAmAsa kAlindyAM ta.nsurAtmajam || 28||

ilinastu rathantaryAM duHShantAdyAnpa~ncha putrAnajanayat | 029 |
duHShantaH khalu vishvAmitraduhitaraM shakuntalAM nAmopayeme |
tasyAmasya jaj~ne bharataH |
tatra shlokau bhavataH | 030 |

mAtA bhastrA pituH putro yena jAtaH sa eva saH |
bharasva putraM duHShanta mAvama.nsthAH shakuntalAm || 31||

retodhAH putra unnayati naradeva yamakShayAt |
tvaM chAsya dhAtA garbhasya satyamAha shakuntalA || 32||

tato.asya bharatatvam | 033 |
bharataH khalu kAsheyImupayeme sArvasenIM sunandAM nAma |
tasyAmasya jaj~ne bhumanyuH | 034 |
bhumanyuH khalu dAshArhImupayeme jayAM nAma |
tasyAmasya jaj~ne suhotraH | 035 |
suhotraH khalvikShvAkukanyAmupayeme suvarNAM nAma |
tasyAmasya jaj~ne hastI |
ya idaM hAstinapuraM mApayAmAsa |
etadasya hAstinapuratvam | 036 |
hastI khalu traigartImupayeme yashodharAM nAma |
tasyAmasya jaj~ne vikuNThanaH | 037 |
vikuNThanaH khalu dAshArhImupayeme sudevAM nAma |
tasyAmasya jaj~ne.ajamIDhaH | 038 |
ajamIDhasya chaturvi.nshaM putrashataM babhUva kaikeyyAM nAgAyAM gAndhAryAM vimalAyAmRRikShAyAM cheti |
pRRithakpRRithagva.nshakarA nRRipatayaH |
tatra va.nshakaraH sa.nvaraNaH | 039 |
sa.nvaraNaH khalu vaivasvatIM tapatIM nAmopayeme |
tasyAmasya jaj~ne kuruH | 040 |
kuruH khalu dAshArhImupayeme shubhA~NgIM nAma |
tasyAmasya jaj~ne viDUrathaH | 041 |
viDUrathastu mAgadhImupayeme sampriyAM nAma |
tasyAmasya jaj~ne.arugvAnnAma | 042 |
arugvAnkhalu mAgadhImupayeme.amRRitAM nAma |
tasyAmasya jaj~ne parikShit | 043 |
parikShitkhalu bAhudAmupayeme suyashAM nAma |
tasyAmasya jaj~ne bhImasenaH | 044 |
bhImasenaH khalu kaikeyImupayeme sukumArIM nAma |
tasyAmasya jaj~ne paryashravAH |
yamAhuH pratIpaM nAma | 045 |
pratIpaH khalu shaibyAmupayeme sunandAM nAma |
tasyAM putrAnutpAdayAmAsa devApiM shantanuM bAhlIkaM cheti | 046 |
devApiH khalu bAla evAraNyaM pravivesha |
shantanustu mahIpAlo.abhavat |
atrAnuva.nsho bhavati | 047 |

yaM yaM karAbhyAM spRRishati jIrNaM sa sukhamashnute |
punaryuvA cha bhavati tasmAttaM shantanuM viduH || 48||

tadasya shantanutvam | 049 |
shantanuH khalu ga~NgAM bhAgIrathImupayeme |
tasyAmasya jaj~ne devavrataH |
yamAhurbhIShma iti | 050 |
bhIShmaH khalu pituH priyachikIrShayA satyavatImudavahanmAtaram |
yAmAhurgandhakAlIti | 051 |
tasyAM kAnIno garbhaH parAsharAddvaipAyanaH |
tasyAmeva shantanordvau putrau babhUvatuH |
chitrA~Ngado vichitravIryashcha | 052 |
tayoraprAptayauvana eva chitrA~Ngado gandharveNa hataH |
vichitravIryastu rAjA samabhavat | 053 |
vichitravIryaH khalu kausalyAtmaje.ambikAmbAlike kAshirAjaduhitarAvupayeme | 054 |
vichitravIryastvanapatya eva videhatvaM prAptaH | 055 |
tataH satyavatI chintayAmAsa |
dauHShanto va.nsha uchChidyate iti | 056 |
sA dvaipAyanamRRiShiM chintayAmAsa | 057 |
sa tasyAH purataH sthitaH kiM karavANIti | 058 |
sA tamuvAcha |
bhrAtA tavAnapatya eva svaryAto vichitravIryaH |
sAdhvapatyaM tasyotpAdayeti | 059 |
sa paramityuktvA trInputrAnutpAdayAmAsa dhRRitarAShTraM pANDuM viduraM cheti | 060 |
tatra dhRRitarAShTrasya rAj~naH putrashataM babhUva gAndhAryAM varadAnAddvaipAyanasya | 061 |
teShAM dhRRitarAShTrasya putrANAM chatvAraH pradhAnA babhUvurduryodhano duHshAsano vikarNashchitrasena iti | 062 |
pANDostu dve bhArye babhUvatuH kuntI mAdrI chetyubhe strIratne | 063 |
atha pANDurmRRigayAM charanmaithunagatamRRiShimapashyanmRRigyAM vartamAnam |
tathaivAplutamanAsAditakAmarasamatRRiptaM bANenAbhijaghAna | 064 |
sa bANaviddha uvAcha pANDum |
charatA dharmamimaM yena tvayAbhij~nena kAmarasasyAhamanavAptakAmaraso.abhihatastasmAttvamapyetAmavasthAmAsAdyAnavAptakAmarasaH pa~nchatvamApsyasi kShiprameveti | 065 |
sa vivarNarUpaH pANDuH shApaM pariharamANo nopAsarpata bhArye | 066 |
vAkyaM chovAcha |
svachApalyAdidaM prAptavAnaham |
shRRiNomi cha nAnapatyasya lokA santIti | 067 |
sA tvaM madarthe putrAnutpAdayeti kuntImuvAcha | 068 |
sA tatra putrAnutpAdayAmAsa dharmAdyudhiShThiraM mArutAdbhImasenaM shakrAdarjunamiti | 069 |
sa tAM hRRiShTarUpaH pANDuruvAcha |
iyaM te sapatnyanapatyA |
sAdhvasyAmapatyamutpAdyatAmiti | 070 |
sa evamastvityuktaH kuntyA | 071 |
tato mAdryAmashvibhyAM nakulasahadevAvutpAditau | 072 |
mAdrIM khalvala~NkRRitAM dRRiShTvA pANDurbhAvaM chakre | 073 |
sa tAM spRRiShTvaiva videhatvaM prAptaH | 074 |
tatrainaM chitAsthaM mAdrI samanvAruroha | 075 |
uvAcha kuntIm |
yamayorAryayApramattayA bhavitavyamiti | 076 |
tataste pa~ncha pANDavAH kuntyA sahitA hAstinapuramAnIya tApasairbhIShmasya vidurasya cha niveditAH | 077 |
tatrApi jatugRRihe dagdhuM samArabdhA na shakitA viduramantritena | 078 |
tatashcha hiDimbamantarA hatvA ekachakrAM gatAH | 079 |
tasyAmapyekachakrAyAM bakaM nAma rAkShasaM hatvA pA~nchAlanagaramabhigatAH | 080 |
tasmAddraupadIM bhAryAmavindansvaviShayaM chAjagmuH kushalinaH | 081 |
putrA.nshchotpAdayAmAsuH |
prativindhyaM yudhiShThiraH |
sutasomaM vRRikodaraH |
shrutakIrtimarjunaH |
shatAnIkaM nakulaH |
shrutakarmANaM sahadeva iti | 082 |
yudhiShThirastu govAsanasya shaibyasya devikAM nAma kanyAM svaya.nvare lebhe |
tasyAM putraM janayAmAsa yaudheyaM nAma | 083 |
bhImaseno.api kAshyAM baladharAM nAmopayeme vIryashulkAm |
tasyAM putraM sarvagaM nAmotpAdayAmAsa | 084 |
arjunaH khalu dvAravatIM gatvA bhaginIM vAsudevasya subhadrAM nAma bhAryAmudavahat |
tasyAM putramabhimanyuM nAma janayAmAsa | 085 |
nakulastu chaidyAM kareNuvatIM nAma bhAryAmudavahat |
tasyAM putraM niramitraM nAmAjanayat | 086 |
sahadevo.api mAdrImeva svaya.nvare vijayAM nAmopayeme |
tasyAM putramajanayatsuhotraM nAma | 087 |
bhImasenastu pUrvameva hiDimbAyAM rAkShasyAM ghaTotkachaM nAma putraM janayAmAsa | 088 |
ityete ekAdasha pANDavAnAM putrAH | 089 |
virATasya duhitaramuttarAM nAmAbhimanyurupayeme |
tasyAmasya parAsurgarbho.ajAyata | 090 |
tamutsa~Ngena pratijagrAha pRRithA niyogAtpuruShottamasya vAsudevasya |
ShANmAsikaM garbhamahamenaM jIvayiShyAmIti | 091 |
sa~njIvayitvA chainamuvAcha |
parikShINe kule jAto bhavatvayaM parikShinnAmeti | 092 |
parikShittu khalu mAdravatIM nAmopayeme |
tasyAmasya janamejayaH | 093 |
janamejayAttu vapuShTamAyAM dvau putrau shatAnIkaH sha~Nkushcha | 094 |
shatAnIkastu khalu vaidehImupayeme |
tasyAmasya jaj~ne putro.ashvamedhadattaH | 095 |

ityeSha pUrorva.nshastu pANDavAnAM cha kIrtitaH |
pUrorva.nshamimaM shrutvA sarvapApaiH pramuchyate || 96||

\hrule

\medskip
                  91
\medskip

vaishampAyana uvAcha||

ikShvAkuva.nshaprabhavo rAjAsItpRRithivIpatiH |
mahAbhiSha iti khyAtaH satyavAksatyavikramaH || 1||

so.ashvamedhasahasreNa vAjapeyashatena cha |
toShayAmAsa devendraM svargaM lebhe tataH prabhuH || 2||

tataH kadAchidbrahmANamupAsAM chakrire surAH |
tatra rAjarShayo Asansa cha rAjA mahAbhiShaH || 3||

atha ga~NgA sarichChreShThA samupAyAtpitAmaham |
tasyA vAsaH samuddhUtaM mArutena shashiprabham || 4||

tato.abhavansuragaNAH sahasAvA~NmukhAstadA |
mahAbhiShastu rAjarShirasha~Nko dRRiShTavAnnadIm || 5||

apadhyAto bhagavatA brahmaNA sa mahAbhiShaH |
uktashcha jAto martyeShu punarlokAnavApsyasi || 6||

sa chintayitvA nRRipatirnRRipAnsarvA.nstapodhanAn |
pratIpaM rochayAmAsa pitaraM bhUrivarchasam || 7||

mahAbhiShaM tu taM dRRiShTvA nadI dhairyAchchyutaM nRRipam |
tameva manasAdhyAyamupAvartatsaridvarA || 8||

sA tu vidhvastavapuShaH kashmalAbhihataujasaH |
dadarsha pathi gachChantI vasUndevAndivaukasaH || 9||

tathArUpA.nshcha tAndRRiShTvA paprachCha saritAM varA |
kimidaM naShTarUpAH stha kachchitkShemaM divaukasAm || 10||

tAmUchurvasavo devAH shaptAH smo vai mahAnadi |
alpe.aparAdhe sa.nrambhAdvasiShThena mahAtmanA || 11||

vimUDhA hi vayaM sarve prachChannamRRiShisattamam |
sandhyAM vasiShThamAsInaM tamatyabhisRRitAH purA || 12||

tena kopAdvayaM shaptA yonau sambhavateti ha |
na shakyamanyathA kartuM yaduktaM brahmavAdinA || 13||

tvaM tasmAnmAnuShI bhUtvA sUShva putrAnvasUnbhuvi |
na mAnuShINAM jaTharaM pravishemAshubhaM vayam || 14||

ityuktA tAnvasUnga~NgA tathetyuktvAbravIdidam |
martyeShu puruShashreShThaH ko vaH kartA bhaviShyati || 15||

vasava UchuH||

pratIpasya suto rAjA shantanurnAma dhArmikaH |
bhavitA mAnuShe loke sa naH kartA bhaviShyati || 16||

ga~NgovAcha||

mamApyevaM mataM devA yathAvadata mAnaghAH |
priyaM tasya kariShyAmi yuShmAkaM chaitadIpshitam || 17||

vasava UchuH||

jAtAnkumArAnsvAnapsu prakSheptuM vai tvamarhasi |
yathA nachirakAlaM no niShkRRitiH syAttrilokage || 18||

ga~NgovAcha||

evametatkariShyAmi putrastasya vidhIyatAm |
nAsya moghaH sa~NgamaH syAtputrahetormayA saha || 19||

vasava UchuH||

turIyArdhaM pradAsyAmo vIryasyaikaikasho vayam |
tena vIryeNa putraste bhavitA tasya chepsitaH || 20||

na sampatsyati martyeShu punastasya tu santatiH |
tasmAdaputraH putraste bhaviShyati sa vIryavAn || 21||

vaishampAyana uvAcha||

evaM te samayaM kRRitvA ga~NgayA vasavaH saha |
jagmuH prahRRiShTamanaso yathAsa~Nkalpama~njasA || 22||

\hrule

\medskip
                  92
\medskip

vaishampAyana uvAcha||

tataH pratIpo rAjA sa sarvabhUtahite rataH |
niShasAda samA bahvIrga~NgAtIragato japan || 1||

tasya rUpaguNopetA ga~NgA shrIriva rUpiNI |
uttIrya salilAttasmAllobhanIyatamAkRRitiH || 2||

adhIyAnasya rAjarSherdivyarUpA manasvinI |
dakShiNaM shAlasa~NkAshamUruM bheje shubhAnanA || 3||

pratIpastu mahIpAlastAmuvAcha manasvinIm |
karavANi kiM te kalyANi priyaM yatte.abhikA~NkShitam || 4||

stryuvAcha||

tvAmahaM kAmaye rAjankurushreShTha bhajasva mAm |
tyAgaH kAmavatInAM hi strINAM sadbhirvigarhitaH || 5||

pratIpa uvAcha||

nAhaM parastriyaM kAmAdgachCheyaM varavarNini |
na chAsavarNAM kalyANi dharmyaM tadviddhi me vratam || 6||

stryuvAcha||

nAshreyasyasmi nAgamyA na vaktavyA cha karhichit |
bhaja mAM bhajamAnAM tvaM rAjankanyAM varastriyam || 7||

pratIpa uvAcha||

mayAtivRRittametatte yanmAM chodayasi priyam |
anyathA pratipannaM mAM nAshayeddharmaviplavaH || 8||

prApya dakShiNamUruM me tvamAshliShTA varA~Ngane |
apatyAnAM snuShANAM cha bhIru viddhyetadAsanam || 9||

savyataH kAminIbhAgastvayA sa cha vivarjitaH |
tasmAdahaM nAchariShye tvayi kAmaM varA~Ngane || 10||

snuShA me bhava kalyANi putrArthe tvAM vRRiNomyaham |
snuShApakShaM hi vAmoru tvamAgamya samAshritA || 11||

stryuvAcha||

evamapyastu dharmaj~na sa.nyujyeyaM sutena te |
tvadbhaktyaiva bhajiShyAmi prakhyAtaM bhArataM kulam || 12||

pRRithivyAM pArthivA ye cha teShAM yUyaM parAyaNam |
guNA na hi mayA shakyA vaktuM varShashatairapi || 13||

kulasya ye vaH prasthitAstatsAdhutvamanuttamam || 13||

sa me nAbhijanaj~naH syAdAchareyaM cha yadvibho |
tatsarvameva putraste na mImA.nseta karhichit || 14||

evaM vasantI putre te vardhayiShyAmyahaM priyam |
putraiH puNyaiH priyaishchApi svargaM prApsyati te sutaH || 15||

vaishampAyana uvAcha||

tathetyuktvA tu sA rAja.nstatraivAntaradhIyata |
putrajanma pratIkSha.nstu sa rAjA tadadhArayat || 16||

etasminneva kAle tu pratIpaH kShatriyarShabhaH |
tapastepe sutasyArthe sabhAryaH kurunandana || 17||

tayoH samabhavatputro vRRiddhayoH sa mahAbhiShaH |
shAntasya jaj~ne santAnastasmAdAsItsa shantanuH || 18||

sa.nsmara.nshchAkShayA.NllokAnvijitAnsvena karmaNA |
puNyakarmakRRidevAsIchChantanuH kurusattama || 19||

pratIpaH shantanuM putraM yauvanasthaM tato.anvashAt |
purA mAM strI samabhyAgAchChantano bhUtaye tava || 20||

tvAmAvrajedyadi rahaH sA putra varavarNinI |
kAmayAnAbhirUpADhyA divyA strI putrakAmyayA || 21||

sA tvayA nAnuyoktavyA kAsi kasyAsi vA~Ngane || 21||

yachcha kuryAnna tatkAryaM praShTavyA sA tvayAnagha |
manniyogAdbhajantIM tAM bhajethA ityuvAcha tam || 22||

evaM sa.ndishya tanayaM pratIpaH shantanuM tadA |
sve cha rAjye.abhiShichyainaM vanaM rAjA vivesha ha || 23||

sa rAjA shantanurdhImAnkhyAtaH pRRithvyAM dhanurdharaH |
babhUva mRRigayAshIlaH satataM vanagocharaH || 24||

sa mRRigAnmahiShA.nshchaiva vinighnanrAjasattamaH |
ga~NgAmanuchachAraikaH siddhachAraNasevitAm || 25||

sa kadAchinmahArAja dadarsha paramastriyam |
jAjvalyamAnAM vapuShA sAkShAtpadmAmiva shriyam || 26||

sarvAnavadyAM sudatIM divyAbharaNabhUShitAm |
sUkShmAmbaradharAmekAM padmodarasamaprabhAm || 27||

tAM dRRiShTvA hRRiShTaromAbhUdvismito rUpasampadA |
pibanniva cha netrAbhyAM nAtRRipyata narAdhipaH || 28||

sA cha dRRiShTvaiva rAjAnaM vicharantaM mahAdyutim |
snehAdAgatasauhArdA nAtRRipyata vilAsinI || 29||

tAmuvAcha tato rAjA sAntvaya~nshlakShNayA girA |
devI vA dAnavI vA tvaM gandharvI yadi vApsarAH || 30||

yakShI vA pannagI vApi mAnuShI vA sumadhyame |
yA vA tvaM suragarbhAbhe bhAryA me bhava shobhane || 31||

etachChrutvA vacho rAj~naH sasmitaM mRRidu valgu cha |
vasUnAM samayaM smRRitvA abhyagachChadaninditA || 32||

uvAcha chaiva rAj~naH sA hlAdayantI mano girA |
bhaviShyAmi mahIpAla mahiShI te vashAnugA || 33||

yattu kuryAmahaM rAja~nshubhaM vA yadi vAshubham |
na tadvArayitavyAsmi na vaktavyA tathApriyam || 34||

evaM hi vartamAne.ahaM tvayi vatsyAmi pArthiva |
vAritA vipriyaM choktA tyajeyaM tvAmasa.nshayam || 35||

tatheti rAj~nA sA tUktA tadA bharatasattama |
praharShamatulaM lebhe prApya taM pArthivottamam || 36||

AsAdya shantanustAM cha bubhuje kAmato vashI |
na praShTavyeti manvAno na sa tAM ki~nchidUchivAn || 37||

sa tasyAH shIlavRRittena rUpaudAryaguNena cha |
upachAreNa cha rahastutoSha jagatIpatiH || 38||

divyarUpA hi sA devI ga~NgA tripathagA nadI |
mAnuShaM vigrahaM shrImatkRRitvA sA varavarNinI || 39||

bhAgyopanatakAmasya bhAryevopasthitAbhavat |
shantano rAjasiMhasya devarAjasamadyuteH || 40||

sambhogasnehachAturyairhAvalAsyairmanoharaiH |
rAjAnaM ramayAmAsa yathA reme tathaiva saH || 41||

sa rAjA ratisaktatvAduttamastrIguNairhRRitaH |
sa.nvatsarAnRRitUnmAsAnna bubodha bahUngatAn || 42||

ramamANastayA sArdhaM yathAkAmaM janeshvaraH |
aShTAvajanayatputrA.nstasyAmamaravarNinaH || 43||

jAtaM jAtaM cha sA putraM kShipatyambhasi bhArata |
prINAmi tvAhamityuktvA ga~NgAsrotasyamajjayat || 44||

tasya tanna priyaM rAj~naH shantanorabhavattadA |
na cha tAM ki~nchanovAcha tyAgAdbhIto mahIpatiH || 45||

atha tAmaShTame putre jAte prahasitAmiva |
uvAcha rAjA duHkhArtaH parIpsanputramAtmanaH || 46||

mA vadhIH kAsi kasyAsi kiM hi.nsasi sutAniti |
putraghni sumahatpApaM mA prApastiShTha garhite || 47||

stryuvAcha||

putrakAma na te hanmi putraM putravatAM vara |
jIrNastu mama vAso.ayaM yathA sa samayaH kRRitaH || 48||

ahaM ga~NgA jahnusutA maharShigaNasevitA |
devakAryArthasiddhyarthamuShiTAhaM tvayA saha || 49||

aShTeme vasavo devA mahAbhAgA mahaujasaH |
vasiShThashApadoSheNa mAnuShatvamupAgatAH || 50||

teShAM janayitA nAnyastvadRRite bhuvi vidyate |
madvidhA mAnuShI dhAtrI na chaivAstIha kAchana || 51||

tasmAttajjananIhetormAnuShatvamupAgatA |
janayitvA vasUnaShTau jitA lokAstvayAkShayAH || 52||

devAnAM samayastveSha vasUnAM sa.nshruto mayA |
jAtaM jAtaM mokShayiShye janmato mAnuShAditi || 53||

tatte shApAdvinirmuktA Apavasya mahAtmanaH |
svasti te.astu gamiShyAmi putraM pAhi mahAvratam || 54||

eSha paryAyavAso me vasUnAM saMnidhau kRRitaH |
matprasUtaM vijAnIhi ga~NgAdattamimaM sutam || 55||

\hrule

\medskip
                  93
\medskip

shantanuruvAcha||

Apavo nAma ko nveSha vasUnAM kiM cha duShkRRitam |
yasyAbhishApAtte sarve mAnuShIM tanumAgatAH || 1||

anena cha kumAreNa ga~NgAdattena kiM kRRitam |
yasya chaiva kRRitenAyaM mAnuSheShu nivatsyati || 2||

IshAnAH sarvalokasya vasavaste cha vai katham |
mAnuSheShUdapadyanta tanmamAchakShva jAhnavi || 3||

vaishampAyana uvAcha||

saivamuktA tato ga~NgA rAjAnamidamabravIt |
bhartAraM jAhnavI devI shantanuM puruSharShabham || 4||

yaM lebhe varuNaH putraM purA bharatasattama |
vasiShTho nAma sa muniH khyAta Apava ityuta || 5||

tasyAshramapadaM puNyaM mRRigapakShigaNAnvitam |
meroH pArshve nagendrasya sarvartukusumAvRRitam || 6||

sa vAruNistapastepe tasminbharatasattama |
vane puNyakRRitAM shreShThaH svAdumUlaphalodake || 7||

dakShasya duhitA yA tu surabhItyatigarvitA |
gAM prajAtA tu sA devI kashyapAdbharatarShabha || 8||

anugrahArthaM jagataH sarvakAmadughAM varAm |
tAM lebhe gAM tu dharmAtmA homadhenuM sa vAruNiH || 9||

sA tasmi.nstApasAraNye vasantI munisevite |
chachAra ramye dharmye cha gaurapetabhayA tadA || 10||

atha tadvanamAjagmuH kadAchidbharatarShabha |
pRRithvAdyA vasavaH sarve devadevarShisevitam || 11||

te sadArA vanaM tachcha vyacharanta samantataH |
remire ramaNIyeShu parvateShu vaneShu cha || 12||

tatraikasya tu bhAryA vai vasorvAsavavikrama |
sA charantI vane tasmingAM dadarsha sumadhyamA || 13||

yA sA vasiShThasya muneH sarvakAmadhuguttamA || 13||

sA vismayasamAviShTA shIladraviNasampadA |
dive vai darshayAmAsa tAM gAM govRRiShabhekShaNa || 14||

svApInAM cha sudogdhrIM cha suvAladhimukhAM shubhAm |
upapannAM guNaiH sarvaiH shIlenAnuttamena cha || 15||

eva~NguNasamAyuktAM vasave vasunandinI |
darshayAmAsa rAjendra purA pauravanandana || 16||

dyaustadA tAM tu dRRiShTvaiva gAM gajendrendravikrama |
uvAcha rAja.nstAM devIM tasyA rUpaguNAnvadan || 17||

eShA gauruttamA devi vAruNerasitekShaNe |
RRiShestasya varArohe yasyedaM vanamuttamam || 18||

asyAH kShIraM pibenmartyaH svAdu yo vai sumadhyame |
dasha varShasahasrANi sa jIvetsthirayauvanaH || 19||

etachChrutvA tu sA devI nRRipottama sumadhyamA |
tamuvAchAnavadyA~NgI bhartAraM dIptatejasam || 20||

asti me mAnuShe loke naradevAtmajA sakhI |
nAmnA jinavatI nAma rUpayauvanashAlinI || 21||

ushInarasya rAjarSheH satyasandhasya dhImataH |
duhitA prathitA loke mAnuShe rUpasampadA || 22||

tasyA hetormahAbhAga savatsAM gAM mamepsitAm |
AnayasvAmarashreShTha tvaritaM puNyavardhana || 23||

yAvadasyAH payaH pItvA sA sakhI mama mAnada |
mAnuSheShu bhavatvekA jarArogavivarjitA || 24||

etanmama mahAbhAga kartumarhasyanindita |
priyaM priyataraM hyasmAnnAsti me.anyatkatha~nchana || 25||

etachChrutvA vachastasyA devyAH priyachikIrShayA |
pRRithvAdyairbhrAtRRibhiH sArdhaM dyaustadA tAM jahAra gAm || 26||

tayA kamalapatrAkShyA niyukto dyaustadA nRRipa |
RRiShestasya tapastIvraM na shashAka nirIkShitum || 27||

hRRitA gauH sA tadA tena prapAtastu na tarkitaH || 27||

athAshramapadaM prAptaH phalAnyAdAya vAruNiH |
na chApashyata gAM tatra savatsAM kAnanottame || 28||

tataH sa mRRigayAmAsa vane tasmi.nstapodhanaH |
nAdhyagachChachcha mRRigaya.nstAM gAM munirudAradhIH || 29||

j~nAtvA tathApanItAM tAM vasubhirdivyadarshanaH |
yayau krodhavashaM sadyaH shashApa cha vasU.nstadA || 30||

yasmAnme vasavo jahrurgAM vai dogdhrIM suvAladhim |
tasmAtsarve janiShyanti mAnuSheShu na sa.nshayaH || 31||

evaM shashApa bhagavAnvasU.nstAnmunisattamaH |
vashaM kopasya samprApta Apavo bharatarShabha || 32||

shaptvA cha tAnmahAbhAgastapasyeva mano dadhe |
evaM sa shaptavAnrAjanvasUnaShTau tapodhanaH || 33||

mahAprabhAvo brahmarShirdevAnroShasamanvitaH || 33||

athAshramapadaM prApya taM sma bhUyo mahAtmanaH |
shaptAH sma iti jAnanta RRiShiM tamupachakramuH || 34||

prasAdayantastamRRiShiM vasavaH pArthivarShabha |
na lebhire cha tasmAtte prasAdamRRiShisattamAt || 35||

ApavAtpuruShavyAghra sarvadharmavishAradAt || 35||

uvAcha cha sa dharmAtmA sapta yUyaM dharAdayaH |
anu sa.nvatsarAchChApamokShaM vai samavApsyatha || 36||

ayaM tu yatkRRite yUyaM mayA shaptAH sa vatsyati |
dyaustadA mAnuShe loke dIrghakAlaM svakarmaNA || 37||

nAnRRitaM tachchikIrShAmi yuShmAnkruddho yadabruvam |
na prajAsyati chApyeSha mAnuSheShu mahAmanAH || 38||

bhaviShyati cha dharmAtmA sarvashAstravishAradaH |
pituH priyahite yuktaH strIbhogAnvarjayiShyati || 39||

evamuktvA vasUnsarvA~njagAma bhagavAnRRiShiH || 39||

tato mAmupajagmuste samastA vasavastadA |
ayAchanta cha mAM rAjanvaraM sa cha mayA kRRitaH || 40||

jAtA~njAtAnprakShipAsmAnsvayaM ga~Nge tvamambhasi || 40||

evaM teShAmahaM samyakShaptAnAM rAjasattama |
mokShArthaM mAnuShAllokAdyathAvatkRRitavatyaham || 41||

ayaM shApAdRRiShestasya eka eva nRRipottama |
dyau rAjanmAnuShe loke chiraM vatsyati bhArata || 42||

etadAkhyAya sA devI tatraivAntaradhIyata |
AdAya cha kumAraM taM jagAmAtha yathepsitam || 43||

sa tu devavrato nAma gA~Ngeya iti chAbhavat |
dvinAmA shantanoH putraH shantanoradhiko guNaiH || 44||

shantanushchApi shokArto jagAma svapuraM tataH |
tasyAhaM kIrtayiShyAmi shantanoramitAnguNAn || 45||

mahAbhAgyaM cha nRRipaterbhAratasya yashasvinaH |
yasyetihAso dyutimAnmahAbhAratamuchyate || 46||

\hrule

\medskip
                  94
\medskip

vaishampAyana uvAcha||

sa evaM shantanurdhImAndevarAjarShisatkRRitaH |
dharmAtmA sarvalokeShu satyavAgiti vishrutaH || 1||

damo dAnaM kShamA buddhirhrIrdhRRitisteja uttamam |
nityAnyAsanmahAsattve shantanau puruSharShabhe || 2||

evaM sa guNasampanno dharmArthakushalo nRRipaH |
AsIdbharatava.nshasya goptA sAdhujanasya cha || 3||

kambugrIvaH pRRithuvya.nso mattavAraNavikramaH |
dharma eva paraH kAmAdarthAchcheti vyavasthitaH || 4||

etAnyAsanmahAsattve shantanau bharatarShabha |
na chAsya sadRRishaH kashchitkShatriyo dharmato.abhavat || 5||

vartamAnaM hi dharme sve sarvadharmavidAM varam |
taM mahIpA mahIpAlaM rAjarAjye.abhyaShechayan || 6||

vItashokabhayAbAdhAH sukhasvapnavibodhanAH |
prati bhAratagoptAraM samapadyanta bhUmipAH || 7||

shantanupramukhairgupte loke nRRipatibhistadA |
niyamAtsarvavarNAnAM brahmottaramavartata || 8||

brahma paryacharatkShatraM vishaH kShatramanuvratAH |
brahmakShatrAnuraktAshcha shUdrAH paryacharanvishaH || 9||

sa hAstinapure ramye kurUNAM puTabhedane |
vasansAgaraparyantAmanvashAdvai vasundharAm || 10||

sa devarAjasadRRisho dharmaj~naH satyavAgRRijuH |
dAnadharmatapoyogAchChriyA paramayA yutaH || 11||

arAgadveShasa.nyuktaH somavatpriyadarshanaH |
tejasA sUryasa~NkAsho vAyuvegasamo jave || 12||

antakapratimaH kope kShamayA pRRithivIsamaH || 12||

vadhaH pashuvarAhANAM tathaiva mRRigapakShiNAm |
shantanau pRRithivIpAle nAvartata vRRithA nRRipa || 13||

dharmabrahmottare rAjye shantanurvinayAtmavAn |
samaM shashAsa bhUtAni kAmarAgavivarjitaH || 14||

devarShipitRRiyaj~nArthamArabhyanta tadA kriyAH |
na chAdharmeNa keShA~nchitprANinAmabhavadvadhaH || 15||

asukhAnAmanAthAnAM tiryagyoniShu vartatAm |
sa eva rAjA bhUtAnAM sarveShAmabhavatpitA || 16||

tasminkurupatishreShThe rAjarAjeshvare sati |
shritA vAgabhavatsatyaM dAnadharmAshritaM manaH || 17||

sa samAH ShoDashAShTau cha chatasro.aShTau tathAparAH |
ratimaprApnuvanstrIShu babhUva vanagocharaH || 18||

tathArUpastathAchArastathAvRRittastathAshrutaH |
gA~Ngeyastasya putro.abhUnnAmnA devavrato vasuH || 19||

sarvAstreShu sa niShNAtaH pArthiveShvitareShu cha |
mahAbalo mahAsattvo mahAvIryo mahArathaH || 20||

sa kadAchinmRRigaM viddhvA ga~NgAmanusarannadIm |
bhAgIrathImalpajalAM shantanurdRRiShTavAnnRRipaH || 21||

tAM dRRiShTvA chintayAmAsa shantanuH puruSharShabhaH |
syandate kiM nviyaM nAdya sarichChreShThA yathA purA || 22||

tato nimittamanvichChandadarsha sa mahAmanAH |
kumAraM rUpasampannaM bRRihantaM chArudarshanam || 23||

divyamastraM vikurvANaM yathA devaM pura.ndaram |
kRRitsnAM ga~NgAM samAvRRitya sharaistIkShNairavasthitam || 24||

tAM sharairAvRRitAM dRRiShTvA nadIM ga~NgAM tadantike |
abhavadvismito rAjA karma dRRiShTvAtimAnuSham || 25||

jAtamAtraM purA dRRiShTaM taM putraM shantanustadA |
nopalebhe smRRitiM dhImAnabhij~nAtuM tamAtmajam || 26||

sa tu taM pitaraM dRRiShTvA mohayAmAsa mAyayA |
saMmohya tu tataH kShipraM tatraivAntaradhIyata || 27||

tadadbhutaM tadA dRRiShTvA tatra rAjA sa shantanuH |
sha~NkamAnaH sutaM ga~NgAmabravIddarshayeti ha || 28||

darshayAmAsa taM ga~NgA bibhratI rUpamuttamam |
gRRihItvA dakShiNe pANau taM kumAramala~NkRRitam || 29||

ala~NkRRitAmAbharaNairarajombaradhAriNIm |
dRRiShTapUrvAmapi satIM nAbhyajAnAtsa shantanuH || 30||

ga~NgovAcha||

yaM putramaShTamaM rAja.nstvaM purA mayyajAyithAH |
sa te.ayaM puruShavyAghra nayasvainaM gRRihAntikam || 31||

vedAnadhijage sA~NgAnvasiShThAdeva vIryavAn |
kRRitAstraH parameShvAso devarAjasamo yudhi || 32||

surANAM saMmato nityamasurANAM cha bhArata |
ushanA veda yachChAstramayaM tadveda sarvashaH || 33||

tathaivA~NgirasaH putraH surAsuranamaskRRitaH |
yadveda shAstraM tachchApi kRRitsnamasminpratiShThitam || 34||

tava putre mahAbAhau sA~NgopA~NgaM mahAtmani || 34||

RRiShiH parairanAdhRRiShyo jAmadagnyaH pratApavAn |
yadastraM veda rAmashcha tadapyasminpratiShThitam || 35||

maheShvAsamimaM rAjanrAjadharmArthakovidam |
mayA dattaM nijaM putraM vIraM vIra gRRihAnnaya || 36||

vaishampAyana uvAcha||

tayaivaM samanuj~nAtaH putramAdAya shantanuH |
bhrAjamAnaM yathAdityamAyayau svapuraM prati || 37||

pauravaH svapuraM gatvA pura.ndarapuropamam |
sarvakAmasamRRiddhArthaM mene AtmAnamAtmanA || 38||

pauraveShu tataH putraM yauvarAjye.abhyaShechayat || 38||

pauravA~nshantanoH putraH pitaraM cha mahAyashAH |
rAShTraM cha ra~njayAmAsa vRRittena bharatarShabha || 39||

sa tathA saha putreNa ramamANo mahIpatiH |
vartayAmAsa varShANi chatvAryamitavikramaH || 40||

sa kadAchidvanaM yAto yamunAmabhito nadIm |
mahIpatiranirdeshyamAjighradgandhamuttamam || 41||

tasya prabhavamanvichChanvichachAra samantataH |
sa dadarsha tadA kanyAM dAshAnAM devarUpiNIm || 42||

tAmapRRichChatsa dRRiShTvaiva kanyAmasitalochanAm |
kasya tvamasi kA chAsi kiM cha bhIru chikIrShasi || 43||

sAbravIddAshakanyAsmi dharmArthaM vAhaye tarIm |
piturniyogAdbhadraM te dAsharAj~no mahAtmanaH || 44||

rUpamAdhuryagandhaistAM sa.nyuktAM devarUpiNIm |
samIkShya rAjA dAsheyIM kAmayAmAsa shantanuH || 45||

sa gatvA pitaraM tasyA varayAmAsa tAM tadA |
paryapRRichChattatastasyAH pitaraM chAtmakAraNAt || 46||

sa cha taM pratyuvAchedaM dAsharAjo mahIpatim |
jAtamAtraiva me deyA varAya varavarNinI || 47||

hRRidi kAmastu me kashchittaM nibodha janeshvara || 47||

yadImAM dharmapatnIM tvaM mattaH prArthayase.anagha |
satyavAgasi satyena samayaM kuru me tataH || 48||

samayena pradadyAM te kanyAmahamimAM nRRipa |
na hi me tvatsamaH kashchidvaro jAtu bhaviShyati || 49||

shantanuruvAcha||

shrutvA tava varaM dAsha vyavasyeyamahaM na vA |
dAtavyaM chetpradAsyAmi na tvadeyaM katha~nchana || 50||

dAsha uvAcha||

asyAM jAyeta yaH putraH sa rAjA pRRithivIpatiH |
tvadUrdhvamabhiShektavyo nAnyaH kashchana pArthiva || 51||

vaishampAyana uvAcha||

nAkAmayata taM dAtuM varaM dAshAya shantanuH |
sharIrajena tIvreNa dahyamAno.api bhArata || 52||

sa chintayanneva tadA dAshakanyAM mahIpatiH |
pratyayAddhAstinapuraM shokopahatachetanaH || 53||

tataH kadAchichChochantaM shantanuM dhyAnamAsthitam |
putro devavrato.abhyetya pitaraM vAkyamabravIt || 54||

sarvato bhavataH kShemaM vidheyAH sarvapArthivAH |
tatkimarthamihAbhIkShNaM parishochasi duHkhitaH || 55||

dhyAyanniva cha kiM rAjannAbhibhAShasi ki~nchana || 55||

evamuktaH sa putreNa shantanuH pratyabhAShata |
asa.nshayaM dhyAnaparaM yathA mAttha tathAsmyuta || 56||

apatyaM nastvamevaikaH kule mahati bhArata |
anityatA cha martyAnAmataH shochAmi putraka || 57||

katha~nchittava gA~Ngeya vipattau nAsti naH kulam |
asa.nshayaM tvamevaikaH shatAdapi varaH sutaH || 58||

na chApyahaM vRRithA bhUyo dArAnkartumihotsahe |
santAnasyAvinAshAya kAmaye bhadramastu te || 59||

anapatyataikaputratvamityAhurdharmavAdinaH || 59||

agnihotraM trayo vedA yaj~nAshcha sahadakShiNAH |
sarvANyetAnyapatyasya kalAM nArhanti ShoDashIm || 60||

evameva manuShyeShu syAchcha sarvaprajAsvapi |
yadapatyaM mahAprAj~na tatra me nAsti sa.nshayaH || 61||

eShA trayI purANAnAmuttamAnAM cha shAshvatI || 61||

tvaM cha shUraH sadAmarShI shastranityashcha bhArata |
nAnyatra shastrAttasmAtte nidhanaM vidyate.anagha || 62||

so.asmi sa.nshayamApannastvayi shAnte kathaM bhavet |
iti te kAraNaM tAta duHkhasyoktamasheShataH || 63||

tatastatkAraNaM j~nAtvA kRRitsnaM chaivamasheShataH |
devavrato mahAbuddhiH prayayAvanuchintayan || 64||

abhyagachChattadaivAshu vRRiddhAmAtyaM piturhitam |
tamapRRichChattadAbhyetya pitustachChokakAraNam || 65||

tasmai sa kurumukhyAya yathAvatparipRRichChate |
varaM shasha.nsa kanyAM tAmuddishya bharatarShabha || 66||

tato devavrato vRRiddhaiH kShatriyaiH sahitastadA |
abhigamya dAsharAjAnaM kanyAM vavre pituH svayam || 67||

taM dAshaH pratijagrAha vidhivatpratipUjya cha |
abravIchchainamAsInaM rAjasa.nsadi bhArata || 68||

tvameva nAthaH paryAptaH shantanoH puruSharShabha |
putraH putravatAM shreShThaH kiM nu vakShyAmi te vachaH || 69||

ko hi sambandhakaM shlAghyamIpsitaM yaunamIdRRisham |
atikrAmanna tapyeta sAkShAdapi shatakratuH || 70||

apatyaM chaitadAryasya yo yuShmAkaM samo guNaiH |
yasya shukrAtsatyavatI prAdurbhUtA yashasvinI || 71||

tena me bahushastAta pitA te parikIrtitaH |
arhaH satyavatIM voDhuM sarvarAjasu bhArata || 72||

asito hyapi devarShiH pratyAkhyAtaH purA mayA |
satyavatyA bhRRishaM hyarthI sa AsIdRRiShisattamaH || 73||

kanyApitRRitvAtki~nchittu vakShyAmi bharatarShabha |
balavatsapatnatAmatra doShaM pashyAmi kevalam || 74||

yasya hi tvaM sapatnaH syA gandharvasyAsurasya vA |
na sa jAtu sukhaM jIvettvayi kruddhe parantapa || 75||

etAvAnatra doSho hi nAnyaH kashchana pArthiva |
etajjAnIhi bhadraM te dAnAdAne parantapa || 76||

evamuktastu gA~NgeyastadyuktaM pratyabhAShata |
shRRiNvatAM bhUmipAlAnAM piturarthAya bhArata || 77||

idaM me matamAdatsva satyaM satyavatAM vara |
naiva jAto na vAjAta IdRRishaM vaktumutsahet || 78||

evametatkariShyAmi yathA tvamanubhAShase |
yo.asyAM janiShyate putraH sa no rAjA bhaviShyati || 79||

ityuktaH punarevAtha taM dAshaH pratyabhAShata |
chikIrShurduShkaraM karma rAjyArthe bharatarShabha || 80||

tvameva nAthaH paryAptaH shantanoramitadyuteH |
kanyAyAshchaiva dharmAtmanprabhurdAnAya cheshvaraH || 81||

idaM tu vachanaM saumya kAryaM chaiva nibodha me |
kaumArikANAM shIlena vakShyAmyahamari.ndama || 82||

yattvayA satyavatyarthe satyadharmaparAyaNa |
rAjamadhye pratij~nAtamanurUpaM tavaiva tat || 83||

nAnyathA tanmahAbAho sa.nshayo.atra na kashchana |
tavApatyaM bhavedyattu tatra naH sa.nshayo mahAn || 84||

tasya tanmatamAj~nAya satyadharmaparAyaNaH |
pratyajAnAttadA rAjanpituH priyachikIrShayA || 85||

devavrata uvAcha||

dAsharAja nibodhedaM vachanaM me nRRipottama |
shRRiNvatAM bhUmipAlAnAM yadbravImi pituH kRRite || 86||

rAjyaM tAvatpUrvameva mayA tyaktaM narAdhipa |
apatyahetorapi cha karomyeSha vinishchayam || 87||

adya prabhRRiti me dAsha brahmacharyaM bhaviShyati |
aputrasyApi me lokA bhaviShyantyakShayA divi || 88||

vaishampAyana uvAcha||

tasya tadvachanaM shrutvA samprahRRiShTatanUruhaH |
dadAnItyeva taM dAsho dharmAtmA pratyabhAShata || 89||

tato.antarikShe.apsaraso devAH sarShigaNAstathA |
abhyavarShanta kusumairbhIShmo.ayamiti chAbruvan || 90||

tataH sa piturarthAya tAmuvAcha yashasvinIm |
adhiroha rathaM mAtargachChAvaH svagRRihAniti || 91||

evamuktvA tu bhIShmastAM rathamAropya bhAminIm |
Agamya hAstinapuraM shantanoH saMnyavedayat || 92||

tasya tadduShkaraM karma prashasha.nsurnarAdhipAH |
sametAshcha pRRithakchaiva bhIShmo.ayamiti chAbruvan || 93||

taddRRiShTvA duShkaraM karma kRRitaM bhIShmeNa shantanuH |
svachChandamaraNaM tasmai dadau tuShTaH pitA svayam || 94||

\hrule

\medskip
                  95
\medskip

vaishampAyana uvAcha||

tato vivAhe nirvRRitte sa rAjA shantanurnRRipaH |
tAM kanyAM rUpasampannAM svagRRihe saMnyaveshayat || 1||

tataH shAntanavo dhImAnsatyavatyAmajAyata |
vIrashchitrA~Ngado nAma vIryeNa manujAnati || 2||

athAparaM maheShvAsaM satyavatyAM punaH prabhuH |
vichitravIryaM rAjAnaM janayAmAsa vIryavAn || 3||

aprAptavati tasmi.nshcha yauvanaM bharatarShabha |
sa rAjA shantanurdhImAnkAladharmamupeyivAn || 4||

svargate shantanau bhIShmashchitrA~Ngadamari.ndamam |
sthApayAmAsa vai rAjye satyavatyA mate sthitaH || 5||

sa tu chitrA~NgadaH shauryAtsarvA.nshchikShepa pArthivAn |
manuShyaM na hi mene sa ka~nchitsadRRishamAtmanaH || 6||

taM kShipantaM surA.nshchaiva manuShyAnasurA.nstathA |
gandharvarAjo balavA.nstulyanAmAbhyayAttadA || 7||

tenAsya sumahadyuddhaM kurukShetre babhUva ha || 7||

tayorbalavatostatra gandharvakurumukhyayoH |
nadyAstIre hiraNvatyAH samAstisro.abhavadraNaH || 8||

tasminvimarde tumule shastravRRiShTisamAkule |
mAyAdhiko.avadhIdvIraM gandharvaH kurusattamam || 9||

chitrA~NgadaM kurushreShThaM vichitrasharakArmukam |
antAya kRRitvA gandharvo divamAchakrame tataH || 10||

tasminnRRipatishArdUle nihate bhUrivarchasi |
bhIShmaH shAntanavo rAjanpretakAryANyakArayat || 11||

vichitravIryaM cha tadA bAlamaprAptayauvanam |
kururAjye mahAbAhurabhyaShi~nchadanantaram || 12||

vichitravIryastu tadA bhIShmasya vachane sthitaH |
anvashAsanmahArAja pitRRipaitAmahaM padam || 13||

sa dharmashAstrakushalo bhIShmaM shAntanavaM nRRipaH |
pUjayAmAsa dharmeNa sa chainaM pratyapAlayat || 14||

\hrule

\medskip
                  96
\medskip

vaishampAyana uvAcha||

hate chitrA~Ngade bhIShmo bAle bhrAtari chAnagha |
pAlayAmAsa tadrAjyaM satyavatyA mate sthitaH || 1||

samprAptayauvanaM pashyanbhrAtaraM dhImatAM varam |
bhIShmo vichitravIryasya vivAhAyAkaronmatim || 2||

atha kAshipaterbhIShmaH kanyAstisro.apsaraHsamAH |
shushrAva sahitA rAjanvRRiNvatIrvai svayaM varam || 3||

tataH sa rathinAM shreShTho rathenaikena varmabhRRit |
jagAmAnumate mAtuH purIM vArANasIM prati || 4||

tatra rAj~naH samuditAnsarvataH samupAgatAn |
dadarsha kanyAstAshchaiva bhIShmaH shantanunandanaH || 5||

kIrtyamAneShu rAj~nAM tu nAmasvatha sahasrashaH |
bhIShmaH svayaM tadA rAjanvarayAmAsa tAH prabhuH || 6||

uvAcha cha mahIpAlAnrAja~njaladaniHsvanaH |
rathamAropya tAH kanyA bhIShmaH praharatAM varaH || 7||

AhUya dAnaM kanyAnAM guNavadbhyaH smRRitaM budhaiH |
ala~NkRRitya yathAshakti pradAya cha dhanAnyapi || 8||

prayachChantyapare kanyAM mithunena gavAmapi |
vittena kathitenAnye balenAnye.anumAnya cha || 9||

pramattAmupayAntyanye svayamanye cha vindate |
aShTamaM tamatho vitta vivAhaM kavibhiH smRRitam || 10||

svaya.nvaraM tu rAjanyAH prasha.nsantyupayAnti cha |
pramathya tu hRRitAmAhurjyAyasIM dharmavAdinaH || 11||

tA imAH pRRithivIpAlA jihIrShAmi balAditaH |
te yatadhvaM paraM shaktyA vijayAyetarAya vA || 12||

sthito.ahaM pRRithivIpAlA yuddhAya kRRitanishchayaH || 12||

evamuktvA mahIpAlAnkAshirAjaM cha vIryavAn |
sarvAH kanyAH sa kauravyo rathamAropayatsvakam || 13||

Amantrya cha sa tAnprAyAchChIghraM kanyAH pragRRihya tAH || 13||

tataste pArthivAH sarve samutpeturamarShitAH |
sa.nspRRishantaH svakAnbAhUndashanto dashanachChadAn || 14||

teShAmAbharaNAnyAshu tvaritAnAM vimu~nchatAm |
Amu~nchatAM cha varmANi sambhramaH sumahAnabhUt || 15||

tArANAmiva sampAto babhUva janamejaya |
bhUShaNAnAM cha shubhrANAM kavachAnAM cha sarvashaH || 16||

savarmabhirbhUShaNaiste drAgbhrAjadbhiritastataH |
sakrodhAmarShajihmabhrUsakaShAyadRRishastathA || 17||

sUtopakL^iptAnruchirAnsadashvodyatadhUrgatAn |
rathAnAsthAya te vIrAH sarvapraharaNAnvitAH || 18||

prayAntamekaM kauravyamanusasrurudAyudhAH || 18||

tataH samabhavadyuddhaM teShAM tasya cha bhArata |
ekasya cha bahUnAM cha tumulaM lomaharShaNam || 19||

te tviShUndashasAhasrA.nstasmai yugapadAkShipan |
aprAptA.nshchaiva tAnAshu bhIShmaH sarvA.nstadAchChinat || 20||

tataste pArthivAH sarve sarvataH parivArayan |
vavarShuH sharavarSheNa varSheNevAdrimambudAH || 21||

sa tadbANamayaM varShaM sharairAvArya sarvataH |
tataH sarvAnmahIpAlAnpratyavidhyattribhistribhiH || 22||

tasyAti puruShAnanyA.NllAghavaM rathachAriNaH |
rakShaNaM chAtmanaH sa~Nkhye shatravo.apyabhyapUjayan || 23||

tAnvinirjitya tu raNe sarvashastravishAradaH |
kanyAbhiH sahitaH prAyAdbhArato bhAratAnprati || 24||

tatastaM pRRiShThato rAja~nshAlvarAjo mahArathaH |
abhyAhanadameyAtmA bhIShmaM shAntanavaM raNe || 25||

vAraNaM jaghane nighnandantAbhyAmaparo yathA |
vAshitAmanusamprApto yUthapo balinAM varaH || 26||

strIkAma tiShTha tiShTheti bhIShmamAha sa pArthivaH |
shAlvarAjo mahAbAhuramarSheNAbhichoditaH || 27||

tataH sa puruShavyAghro bhIShmaH parabalArdanaH |
tadvAkyAkulitaH krodhAdvidhUmo.agniriva jvalan || 28||

kShatradharmaM samAsthAya vyapetabhayasambhramaH |
nivartayAmAsa rathaM shAlvaM prati mahArathaH || 29||

nivartamAnaM taM dRRiShTvA rAjAnaH sarva eva te |
prekShakAH samapadyanta bhIShmashAlvasamAgame || 30||

tau vRRiShAviva nardantau balinau vAshitAntare |
anyonyamabhivartetAM balavikramashAlinau || 31||

tato bhIShmaM shAntanavaM sharaiH shatasahasrashaH |
shAlvarAjo narashreShThaH samavAkiradAshugaiH || 32||

pUrvamabhyarditaM dRRiShTvA bhIShmaM shAlvena te nRRipAH |
vismitAH samapadyanta sAdhu sAdhviti chAbruvan || 33||

lAghavaM tasya te dRRiShTvA sa.nyuge sarvapArthivAH |
apUjayanta saMhRRiShTA vAgbhiH shAlvaM narAdhipAH || 34||

kShatriyANAM tadA vAchaH shrutvA parapura~njayaH |
kruddhaH shAntanavo bhIShmastiShTha tiShThetyabhAShata || 35||

sArathiM chAbravItkruddho yAhi yatraiSha pArthivaH |
yAvadenaM nihanmyadya bhuja~Ngamiva pakShirAT || 36||

tato.astraM vAruNaM samyagyojayAmAsa kauravaH |
tenAshvA.nshchaturo.amRRidnAchChAlvarAj~no narAdhipa || 37||

astrairastrANi sa.nvArya shAlvarAj~naH sa kauravaH |
bhIShmo nRRipatishArdUla nyavadhIttasya sArathim || 38||

astreNa chApyathaikena nyavadhItturagottamAn || 38||

kanyAhetornarashreShTha bhIShmaH shAntanavastadA |
jitvA visarjayAmAsa jIvantaM nRRipasattamam || 39||

tataH shAlvaH svanagaraM prayayau bharatarShabha || 39||

rAjAno ye cha tatrAsansvaya.nvaradidRRikShavaH |
svAnyeva te.api rAShTrANi jagmuH parapura~njaya || 40||

evaM vijitya tAH kanyA bhIShmaH praharatAM varaH |
prayayau hAstinapuraM yatra rAjA sa kauravaH || 41||

so.achireNaiva kAlena atyakrAmannarAdhipa |
vanAni saritashchaiva shailA.nshcha vividhadrumAn || 42||

akShataH kShapayitvArInsa~Nkhye.asa~NkhyeyavikramaH |
AnayAmAsa kAshyasya sutAH sAgaragAsutaH || 43||

snuShA iva sa dharmAtmA bhaginya iva chAnujAH |
yathA duhitarashchaiva pratigRRihya yayau kurUn || 44||

tAH sarvA guNasampannA bhrAtA bhrAtre yavIyase |
bhIShmo vichitravIryAya pradadau vikramAhRRitAH || 45||

satAM dharmeNa dharmaj~naH kRRitvA karmAtimAnuSham |
bhrAturvichitravIryasya vivAhAyopachakrame || 46||

satyavatyA saha mithaH kRRitvA nishchayamAtmavAn || 46||

vivAhaM kArayiShyantaM bhIShmaM kAshipateH sutA |
jyeShThA tAsAmidaM vAkyamabravIddha satI tadA || 47||

mayA saubhapatiH pUrvaM manasAbhivRRitaH patiH |
tena chAsmi vRRitA pUrvameSha kAmashcha me pituH || 48||

mayA varayitavyo.abhUchChAlvastasminsvaya.nvare |
etadvij~nAya dharmaj~na tatastvaM dharmamAchara || 49||

evamuktastayA bhIShmaH kanyayA viprasa.nsadi |
chintAmabhyagamadvIro yuktAM tasyaiva karmaNaH || 50||

sa vinishchitya dharmaj~no brAhmaNairvedapAragaiH |
anujaj~ne tadA jyeShTAmambAM kAshipateH sutAm || 51||

ambikAmbAlike bhArye prAdAdbhrAtre yavIyase |
bhIShmo vichitravIryAya vidhidRRiShTena karmaNA || 52||

tayoH pANiM gRRihItvA sa rUpayauvanadarpitaH |
vichitravIryo dharmAtmA kAmAtmA samapadyata || 53||

te chApi bRRihatI shyAme nIlaku~nchitamUrdhaje |
raktatu~Nganakhopete pInashroNipayodhare || 54||

AtmanaH pratirUpo.asau labdhaH patiriti sthite |
vichitravIryaM kalyANaM pUjayAmAsatustu te || 55||

sa chAshvirUpasadRRisho devasattvaparAkramaH |
sarvAsAmeva nArINAM chittapramathano.abhavat || 56||

tAbhyAM saha samAH sapta viharanpRRithivIpatiH |
vichitravIryastaruNo yakShmANaM samapadyata || 57||

suhRRidAM yatamAnAnAmAptaiH saha chikitsakaiH |
jagAmAstamivAdityaH kauravyo yamasAdanam || 58||

pretakAryANi sarvANi tasya samyagakArayat |
rAj~no vichitravIryasya satyavatyA mate sthitaH || 59||

RRitvigbhiH sahito bhIShmaH sarvaishcha kurupu~NgavaiH || 59||

\hrule

\medskip
                  97
\medskip

vaishampAyana uvAcha||

tataH satyavatI dInA kRRipaNA putragRRiddhinI |
putrasya kRRitvA kAryANi snuShAbhyAM saha bhArata || 1||

dharmaM cha pitRRiva.nshaM cha mAtRRiva.nshaM cha mAninI |
prasamIkShya mahAbhAgA gA~NgeyaM vAkyamabravIt || 2||

shantanordharmanityasya kauravyasya yashasvinaH |
tvayi piNDashcha kIrtishcha santAnaM cha pratiShThitam || 3||

yathA karma shubhaM kRRitvA svargopagamanaM dhruvam |
yathA chAyurdhruvaM satye tvayi dharmastathA dhruvaH || 4||

vettha dharmA.nshcha dharmaj~na samAsenetareNa cha |
vividhAstvaM shrutIrvettha vettha vedA.nshcha sarvashaH || 5||

vyavasthAnaM cha te dharme kulAchAraM cha lakShaye |
pratipattiM cha kRRichChreShu shukrA~Ngirasayoriva || 6||

tasmAtsubhRRishamAshvasya tvayi dharmabhRRitAM vara |
kArye tvAM viniyokShyAmi tachChrutvA kartumarhasi || 7||

mama putrastava bhrAtA vIryavAnsupriyashcha te |
bAla eva gataH svargamaputraH puruSharShabha || 8||

ime mahiShyau bhrAtuste kAshirAjasute shubhe |
rUpayauvanasampanne putrakAme cha bhArata || 9||

tayorutpAdayApatyaM santAnAya kulasya naH |
manniyogAnmahAbhAga dharmaM kartumihArhasi || 10||

rAjye chaivAbhiShichyasva bhAratAnanushAdhi cha |
dArA.nshcha kuru dharmeNa mA nimajjIH pitAmahAn || 11||

tathochyamAno mAtrA cha suhRRidbhishcha parantapaH |
pratyuvAcha sa dharmAtmA dharmyamevottaraM vachaH || 12||

asa.nshayaM paro dharmastvayA mAtarudAhRRitaH |
tvamapatyaM prati cha me pratij~nAM vettha vai parAm || 13||

jAnAsi cha yathAvRRittaM shulkahetostvadantare |
sa satyavati satyaM te pratijAnAmyahaM punaH || 14||

parityajeyaM trailokyaM rAjyaM deveShu vA punaH |
yadvApyadhikametAbhyAM na tu satyaM katha~nchana || 15||

tyajechcha pRRithivI gandhamApashcha rasamAtmanaH |
jyotistathA tyajedrUpaM vAyuH sparshaguNaM tyajet || 16||

prabhAM samutsRRijedarko dhUmaketustathoShNatAm |
tyajechChabdaM tathAkAshaH somaH shItA.nshutAM tyajet || 17||

vikramaM vRRitrahA jahyAddharmaM jahyAchcha dharmarAT |
na tvahaM satyamutsraShTuM vyavaseyaM katha~nchana || 18||

evamuktA tu putreNa bhUridraviNatejasA |
mAtA satyavatI bhIShmamuvAcha tadanantaram || 19||

jAnAmi te sthitiM satye parAM satyaparAkrama |
ichChansRRijethAstrI.NllokAnanyA.nstvaM svena tejasA || 20||

jAnAmi chaiva satyaM tanmadarthaM yadabhAShathAH |
ApaddharmamavekShasva vaha paitAmahIM dhuram || 21||

yathA te kulatantushcha dharmashcha na parAbhavet |
suhRRidashcha prahRRiShyera.nstathA kuru parantapa || 22||

lAlapyamAnAM tAmevaM kRRipaNAM putragRRiddhinIm |
dharmAdapetaM bruvatIM bhIShmo bhUyo.abravIdidam || 23||

rAj~ni dharmAnavekShasva mA naH sarvAnvyanInashaH |
satyAchchyutiH kShatriyasya na dharmeShu prashasyate || 24||

shantanorapi santAnaM yathA syAdakShayaM bhuvi |
tatte dharmaM pravakShyAmi kShAtraM rAj~ni sanAtanam || 25||

shrutvA taM pratipadyethAH prAj~naiH saha purohitaiH |
ApaddharmArthakushalairlokatantramavekShya cha || 26||

\hrule

\medskip
                  98
\medskip

bhIShma uvAcha||

jAmadagnyena rAmeNa piturvadhamamRRiShyatA |
kruddhena cha mahAbhAge haihayAdhipatirhataH || 1||

shatAni dasha bAhUnAM nikRRittAnyarjunasya vai || 1||

punashcha dhanurAdAya mahAstrANi pramu~nchatA |
nirdagdhaM kShatramasakRRidrathena jayatA mahIm || 2||

evamuchchAvachairastrairbhArgaveNa mahAtmanA |
triHsaptakRRitvaH pRRithivI kRRitA niHkShatriyA purA || 3||

tataH sambhUya sarvAbhiH kShatriyAbhiH samantataH |
utpAditAnyapatyAni brAhmaNairniyatAtmabhiH || 4||

pANigrAhasya tanaya iti vedeShu nishchitam |
dharmaM manasi sa.nsthApya brAhmaNA.nstAH samabhyayuH || 5||

loke.apyAcharito dRRiShTaH kShatriyANAM punarbhavaH || 5||

athotathya iti khyAta AsIddhImAnRRiShiH purA |
mamatA nAma tasyAsIdbhAryA paramasaMmatA || 6||

utathyasya yavIyA.nstu purodhAstridivaukasAm |
bRRihaspatirbRRihattejA mamatAM so.anvapadyata || 7||

uvAcha mamatA taM tu devaraM vadatAM varam |
antarvatnI ahaM bhrAtrA jyeShThenAramyatAmiti || 8||

ayaM cha me mahAbhAga kukShAveva bRRihaspate |
autathyo vedamatraiva ShaDa~NgaM pratyadhIyata || 9||

amogharetAstvaM chApi nUnaM bhavitumarhasi |
tasmAdeva~Ngate.adya tvamupAramitumarhasi || 10||

evamuktastayA samyagbRRihattejA bRRihaspatiH |
kAmAtmAnaM tadAtmAnaM na shashAka niyachChitum || 11||

sambabhUva tataH kAmI tayA sArdhamakAmayA |
utsRRijantaM tu taM retaH sa garbhastho.abhyabhAShata || 12||

bhostAta kanyasa vade dvayornAstyatra sambhavaH |
amoghashukrashcha bhavAnpUrvaM chAhamihAgataH || 13||

shashApa taM tataH kruddha evamukto bRRihaspatiH |
utathyaputraM garbhasthaM nirbhartsya bhagavAnRRiShiH || 14||

yasmAttvamIdRRishe kAle sarvabhUtepsite sati |
evamAttha vachastasmAttamo dIrghaM pravekShyasi || 15||

sa vai dIrghatamA nAma shApAdRRiShirajAyata |
bRRihaspaterbRRihatkIrterbRRihaspatirivaujasA || 16||

sa putrA~njanayAmAsa gautamAdInmahAyashAH |
RRiSherutathyasya tadA santAnakulavRRiddhaye || 17||

lobhamohAbhibhUtAste putrAstaM gautamAdayaH |
kAShThe samudge prakShipya ga~NgAyAM samavAsRRijan || 18||

na syAdandhashcha vRRiddhashcha bhartavyo.ayamiti sma te |
chintayitvA tataH krUrAH pratijagmuratho gRRihAn || 19||

so.anusrotastadA rAjanplavamAna RRiShistataH |
jagAma subahUndeshAnandhastenoDupena ha || 20||

taM tu rAjA balirnAma sarvadharmavishAradaH |
apashyanmajjanagataH srotasAbhyAshamAgatam || 21||

jagrAha chainaM dharmAtmA baliH satyaparAkramaH |
j~nAtvA chainaM sa vavre.atha putrArthaM manujarShabha || 22||

santAnArthaM mahAbhAga bhAryAsu mama mAnada |
putrAndharmArthakushalAnutpAdayitumarhasi || 23||

evamuktaH sa tejasvI taM tathetyuktavAnRRiShiH |
tasmai sa rAjA svAM bhAryAM sudeShNAM prAhiNottadA || 24||

andhaM vRRiddhaM cha taM matvA na sA devI jagAma ha |
svAM tu dhAtreyikAM tasmai vRRiddhAya prAhiNottadA || 25||

tasyAM kAkShIvadAdInsa shUdrayonAvRRiShirvashI |
janayAmAsa dharmAtmA putrAnekAdashaiva tu || 26||

kAkShIvadAdInputrA.nstAndRRiShTvA sarvAnadhIyataH |
uvAcha tamRRiShiM rAjA mamaita iti vIryavAn || 27||

netyuvAcha maharShistaM mamaivaita iti bruvan |
shUdrayonau mayA hIme jAtAH kAkShIvadAdayaH || 28||

andhaM vRRiddhaM cha mAM matvA sudeShNA mahiShI tava |
avamanya dadau mUDhA shUdrAM dhAtreyikAM hi me || 29||

tataH prasAdayAmAsa punastamRRiShisattamam |
baliH sudeShNAM bhAryAM cha tasmai tAM prAhiNotpunaH || 30||

tAM sa dIrghatamA~NgeShu spRRiShTvA devImathAbravIt |
bhaviShyati kumAraste tejasvI satyavAgiti || 31||

tatrA~Ngo nAma rAjarShiH sudeShNAyAmajAyata |
evamanye maheShvAsA brAhmaNaiH kShatriyA bhuvi || 32||

jAtAH paramadharmaj~nA vIryavanto mahAbalAH |
etachChrutvA tvamapyatra mAtaH kuru yathepsitam || 33||

\hrule

\medskip
                  99
\medskip

bhIShma uvAcha||

punarbharatava.nshasya hetuM santAnavRRiddhaye |
vakShyAmi niyataM mAtastanme nigadataH shRRiNu || 1||

brAhmaNo guNavAnkashchiddhanenopanimantryatAm |
vichitravIryakShetreShu yaH samutpAdayetprajAH || 2||

vaishampAyana uvAcha||

tataH satyavatI bhIShmaM vAchA sa.nsajjamAnayA |
vihasantIva savrIDamidaM vachanamabravIt || 3||

satyametanmahAbAho yathA vadasi bhArata |
vishvAsAtte pravakShyAmi santAnAya kulasya cha || 4||

na te shakyamanAkhyAtumApaddhIyaM tathAvidhA || 4||

tvameva naH kule dharmastvaM satyaM tvaM parA gatiH |
tasmAnnishamya vAkyaM me kuruShva yadanantaram || 5||

dharmayuktasya dharmAtmanpiturAsIttarI mama |
sA kadAchidahaM tatra gatA prathamayauvane || 6||

atha dharmabhRRitAM shreShThaH paramarShiH parAsharaH |
AjagAma tarIM dhImA.nstariShyanyamunAM nadIm || 7||

sa tAryamANo yamunAM mAmupetyAbravIttadA |
sAntvapUrvaM munishreShThaH kAmArto madhuraM bahu || 8||

tamahaM shApabhItA cha piturbhItA cha bhArata |
varairasulabhairuktA na pratyAkhyAtumutsahe || 9||

abhibhUya sa mAM bAlAM tejasA vashamAnayat |
tamasA lokamAvRRitya naugatAmeva bhArata || 10||

matsyagandho mahAnAsItpurA mama jugupsitaH |
tamapAsya shubhaM gandhamimaM prAdAtsa me muniH || 11||

tato mAmAha sa munirgarbhamutsRRijya mAmakam |
dvIpe.asyA eva saritaH kanyaiva tvaM bhaviShyasi || 12||

pArAsharyo mahAyogI sa babhUva mahAnRRiShiH |
kanyAputro mama purA dvaipAyana iti smRRitaH || 13||

yo vyasya vedA.nshchaturastapasA bhagavAnRRiShiH |
loke vyAsatvamApede kArShNyAtkRRiShNatvameva cha || 14||

satyavAdI shamaparastapasvI dagdhakilbiShaH |
sa niyukto mayA vyaktaM tvayA cha amitadyute || 15||

bhrAtuH kShetreShu kalyANamapatyaM janayiShyati || 15||

sa hi mAmuktavA.nstatra smareH kRRityeShu mAmiti |
taM smariShye mahAbAho yadi bhIShma tvamichChasi || 16||

tava hyanumate bhIShma niyataM sa mahAtapAH |
vichitravIryakShetreShu putrAnutpAdayiShyati || 17||

maharSheH kIrtane tasya bhIShmaH prA~njalirabravIt |
dharmamarthaM cha kAmaM cha trInetAnyo.anupashyati || 18||

arthamarthAnubandhaM cha dharmaM dharmAnubandhanam |
kAmaM kAmAnubandhaM cha viparItAnpRRithakpRRithak || 19||

yo vichintya dhiyA samyagvyavasyati sa buddhimAn || 19||

tadidaM dharmayuktaM cha hitaM chaiva kulasya naH |
uktaM bhavatyA yachChreyaH paramaM rochate mama || 20||

tatastasminpratij~nAte bhIShmeNa kurunandana |
kRRiShNadvaipAyanaM kAlI chintayAmAsa vai munim || 21||

sa vedAnvibruvandhImAnmAturvij~nAya chintitam |
prAdurbabhUvAviditaH kShaNena kurunandana || 22||

tasmai pUjAM tadA dattvA sutAya vidhipUrvakam |
pariShvajya cha bAhubhyAM prasnavairabhiShichya cha || 23||

mumocha bAShpaM dAsheyI putraM dRRiShTvA chirasya tam || 23||

tAmadbhiH pariShichyArtAM maharShirabhivAdya cha |
mAtaraM pUrvajaH putro vyAso vachanamabravIt || 24||

bhavatyA yadabhipretaM tadahaM kartumAgataH |
shAdhi mAM dharmatattvaj~ne karavANi priyaM tava || 25||

tasmai pUjAM tato.akArShItpurodhAH paramarShaye |
sa cha tAM pratijagrAha vidhivanmantrapUrvakam || 26||

tamAsanagataM mAtA pRRiShTvA kushalamavyayam |
satyavatyabhivIkShyainamuvAchedamanantaram || 27||

mAtApitroH prajAyante putrAH sAdhAraNAH kave |
teShAM pitA yathA svAmI tathA mAtA na sa.nshayaH || 28||

vidhAtRRivihitaH sa tvaM yathA me prathamaH sutaH |
vichitravIryo brahmarShe tathA me.avarajaH sutaH || 29||

yathaiva pitRRito bhIShmastathA tvamapi mAtRRitaH |
bhrAtA vichitravIryasya yathA vA putra manyase || 30||

ayaM shAntanavaH satyaM pAlayansatyavikramaH |
buddhiM na kurute.apatye tathA rAjyAnushAsane || 31||

sa tvaM vyapekShayA bhrAtuH santAnAya kulasya cha |
bhIShmasya chAsya vachanAnniyogAchcha mamAnagha || 32||

anukroshAchcha bhUtAnAM sarveShAM rakShaNAya cha |
AnRRisha.nsyena yadbrUyAM tachChrutvA kartumarhasi || 33||

yavIyasastava bhrAturbhArye surasutopame |
rUpayauvanasampanne putrakAme cha dharmataH || 34||

tayorutpAdayApatyaM samartho hyasi putraka |
anurUpaM kulasyAsya santatyAH prasavasya cha || 35||

vyAsa uvAcha||

vettha dharmaM satyavati paraM chAparameva cha |
yathA cha tava dharmaj~ne dharme praNihitA matiH || 36||

tasmAdahaM tvanniyogAddharmamuddishya kAraNam |
IpsitaM te kariShyAmi dRRiShTaM hyetatpurAtanam || 37||

bhrAtuH putrAnpradAsyAmi mitrAvaruNayoH samAn |
vrataM charetAM te devyau nirdiShTamiha yanmayA || 38||

sa.nvatsaraM yathAnyAyaM tataH shuddhe bhaviShyataH |
na hi mAmavratopetA upeyAtkAchida~NganA || 39||

satyavatyuvAcha||

yathA sadyaH prapadyeta devI garbhaM tathA kuru |
arAjakeShu rAShTreShu nAsti vRRiShTirna devatAH || 40||

kathamarAjakaM rAShTraM shakyaM dhArayituM prabho |
tasmAdgarbhaM samAdhatsva bhIShmastaM vardhayiShyati || 41||

vyAsa uvAcha||

yadi putraH pradAtavyo mayA kShipramakAlikam |
virUpatAM me sahatAmetadasyAH paraM vratam || 42||

yadi me sahate gandhaM rUpaM veShaM tathA vapuH |
adyaiva garbhaM kausalyA vishiShTaM pratipadyatAm || 43||

vaishampAyana uvAcha||

samAgamanamAkA~NkShanniti so.antarhito muniH |
tato.abhigamya sA devI snuShAM rahasi sa~NgatAm || 44||

dharmyamarthasamAyuktamuvAcha vachanaM hitam || 44||

kausalye dharmatantraM yadbravImi tvAM nibodha me |
bharatAnAM samuchChedo vyaktaM madbhAgyasa~NkShayAt || 45||

vyathitAM mAM cha samprekShya pitRRiva.nshaM cha pIDitam |
bhIShmo buddhimadAnme.atra dharmasya cha vivRRiddhaye || 46||

sA cha buddhistavAdhInA putri j~nAtaM mayeti ha |
naShTaM cha bhArataM va.nshaM punareva samuddhara || 47||

putraM janaya sushroNi devarAjasamaprabham |
sa hi rAjyadhuraM gurvImudvakShyati kulasya naH || 48||

sA dharmato.anunIyainAM katha~nchiddharmachAriNIm |
bhojayAmAsa viprA.nshcha devarShInatithI.nstathA || 49||

\hrule

\medskip
                  100
\medskip

vaishampAyana uvAcha||

tataH satyavatI kAle vadhUM snAtAmRRitau tadA |
sa.nveshayantI shayane shanakairvAkyamabravIt || 1||

kausalye devaraste.asti so.adya tvAnupravekShyati |
apramattA pratIkShainaM nishIthe AgamiShyati || 2||

shvashrvAstadvachanaM shrutvA shayAnA shayane shubhe |
sAchintayattadA bhIShmamanyA.nshcha kurupu~NgavAn || 3||

tato.ambikAyAM prathamaM niyuktaH satyavAgRRiShiH |
dIpyamAneShu dIpeShu shayanaM pravivesha ha || 4||

tasya kRRiShNasya kapilA jaTA dIpte cha lochane |
babhrUNi chaiva shmashrUNi dRRiShTvA devI nyamIlayat || 5||

sambabhUva tayA rAtrau mAtuH priyachikIrShayA |
bhayAtkAshisutA taM tu nAshaknodabhivIkShitum || 6||

tato niShkrAntamAsAdya mAtA putramathAbravIt |
apyasyAM guNavAnputra rAjaputro bhaviShyati || 7||

nishamya tadvacho mAturvyAsaH paramabuddhimAn |
provAchAtIndriyaj~nAno vidhinA samprachoditaH || 8||

nAgAyutasamaprANo vidvAnrAjarShisattamaH |
mahAbhAgo mahAvIryo mahAbuddhirbhaviShyati || 9||

tasya chApi shataM putrA bhaviShyanti mahAbalAH |
kiM tu mAtuH sa vaiguNyAdandha eva bhaviShyati || 10||

tasya tadvachanaM shrutvA mAtA putramathAbravIt |
nAndhaH kurUNAM nRRipatiranurUpastapodhana || 11||

j~nAtiva.nshasya goptAraM pitRRiNAM va.nshavardhanam |
dvitIyaM kuruva.nshasya rAjAnaM dAtumarhasi || 12||

sa tatheti pratij~nAya nishchakrAma mahAtapAH |
sApi kAlena kausalyA suShuve.andhaM tamAtmajam || 13||

punareva tu sA devI paribhAShya snuShAM tataH |
RRiShimAvAhayatsatyA yathApUrvamaninditA || 14||

tatastenaiva vidhinA maharShistAmapadyata |
ambAlikAmathAbhyAgAdRRiShiM dRRiShTvA cha sApi tam || 15||

viShaNNA pANDusa~NkAshA samapadyata bhArata || 15||

tAM bhItAM pANDusa~NkAshAM viShaNNAM prekShya pArthiva |
vyAsaH satyavatIputra idaM vachanamabravIt || 16||

yasmAtpANDutvamApannA virUpaM prekShya mAmapi |
tasmAdeSha sutastubhyaM pANDureva bhaviShyati || 17||

nAma chAsya tadeveha bhaviShyati shubhAnane |
ityuktvA sa nirAkrAmadbhagavAnRRiShisattamaH || 18||

tato niShkrAntamAlokya satyA putramabhAShata |
shasha.nsa sa punarmAtre tasya bAlasya pANDutAm || 19||

taM mAtA punarevAnyamekaM putramayAchata |
tatheti cha maharShistAM mAtaraM pratyabhAShata || 20||

tataH kumAraM sA devI prAptakAlamajIjanat |
pANDuM lakShaNasampannaM dIpyamAnamiva shriyA || 21||

tasya putrA maheShvAsA jaj~nire pa~ncha pANDavAH || 21||

RRitukAle tato jyeShThAM vadhUM tasmai nyayojayat |
sA tu rUpaM cha gandhaM cha maharSheH pravichintya tam || 22||

nAkarodvachanaM devyA bhayAtsurasutopamA || 22||

tataH svairbhUShaNairdAsIM bhUShayitvApsaropamAm |
preShayAmAsa kRRiShNAya tataH kAshipateH sutA || 23||

dAsI RRiShimanuprAptaM pratyudgamyAbhivAdya cha |
sa.nviveshAbhyanuj~nAtA satkRRityopachachAra ha || 24||

kAmopabhogena tu sa tasyAM tuShTimagAdRRiShiH |
tayA sahoShito rAtriM maharShiH prIyamANayA || 25||

uttiShThannabravIdenAmabhujiShyA bhaviShyasi |
ayaM cha te shubhe garbhaH shrImAnudaramAgataH || 26||

dharmAtmA bhavitA loke sarvabuddhimatAM varaH || 26||

sa jaj~ne viduro nAma kRRiShNadvaipAyanAtmajaH |
dhRRitarAShTrasya cha bhrAtA pANDoshchAmitabuddhimAn || 27||

dharmo vidurarUpeNa shApAttasya mahAtmanaH |
mANDavyasyArthatattvaj~naH kAmakrodhavivarjitaH || 28||

sa dharmasyAnRRiNo bhUtvA punarmAtrA sametya cha |
tasyai garbhaM samAvedya tatraivAntaradhIyata || 29||

evaM vichitravIryasya kShetre dvaipAyanAdapi |
jaj~nire devagarbhAbhAH kuruva.nshavivardhanAH || 30||

\hrule

\medskip
                  101
\medskip

janamejaya uvAcha||

kiM kRRitaM karma dharmeNa yena shApamupeyivAn |
kasya shApAchcha brahmarShe shUdrayonAvajAyata || 1||

vaishampAyana uvAcha||

babhUva brAhmaNaH kashchinmANDavya iti vishrutaH |
dhRRitimAnsarvadharmaj~naH satye tapasi cha sthitaH || 2||

sa AshramapadadvAri vRRikShamUle mahAtapAH |
UrdhvabAhurmahAyogI tasthau maunavratAnvitaH || 3||

tasya kAlena mahatA tasmi.nstapasi tiShThataH |
tamAshramapadaM prAptA dasyavo loptrahAriNaH || 4||

anusAryamANA bahubhI rakShibhirbharatarShabha || 4||

te tasyAvasathe loptraM nidadhuH kurusattama |
nidhAya cha bhayAllInAstatraivAnvAgate bale || 5||

teShu lIneShvatho shIghraM tatastadrakShiNAM balam |
AjagAma tato.apashya.nstamRRiShiM taskarAnugAH || 6||

tamapRRichCha.nstato rAja.nstathAvRRittaM tapodhanam |
katareNa pathA yAtA dasyavo dvijasattama || 7||

tena gachChAmahe brahmanpathA shIghrataraM vayam || 7||

tathA tu rakShiNAM teShAM bruvatAM sa tapodhanaH |
na ki~nchidvachanaM rAjannavadatsAdhvasAdhu vA || 8||

tataste rAjapuruShA vichinvAnAstadAshramam |
dadRRishustatra sa.nlInA.nstA.nshchorAndravyameva cha || 9||

tataH sha~NkA samabhavadrakShiNAM taM muniM prati |
sa.nyamyainaM tato rAj~ne dasyU.nshchaiva nyavedayan || 10||

taM rAjA saha taishchorairanvashAdvadhyatAmiti |
sa vadhyaghAtairaj~nAtaH shUle proto mahAtapAH || 11||

tataste shUlamAropya taM muniM rakShiNastadA |
pratijagmurmahIpAlaM dhanAnyAdAya tAnyatha || 12||

shUlasthaH sa tu dharmAtmA kAlena mahatA tataH |
nirAhAro.api viprarShirmaraNaM nAbhyupAgamat || 13||

dhArayAmAsa cha prANAnRRiShI.nshcha samupAnayat || 13||

shUlAgre tapyamAnena tapastena mahAtmanA |
santApaM paramaM jagmurmunayo.atha parantapa || 14||

te rAtrau shakunA bhUtvA saMnyavartanta sarvataH |
darshayanto yathAshakti tamapRRichChandvijottamam || 15||

shrotumichChAmahe brahmankiM pApaM kRRitavAnasi || 15||

tataH sa munishArdUlastAnuvAcha tapodhanAn |
doShataH kaM gamiShyAmi na hi me.anyo.aparAdhyati || 16||

rAjA cha tamRRiShiM shrutvA niShkramya saha mantribhiH |
prasAdayAmAsa tadA shUlasthamRRiShisattamam || 17||

yanmayApakRRitaM mohAdaj~nAnAdRRiShisattama |
prasAdaye tvAM tatrAhaM na me tvaM kroddhumarhasi || 18||

evamuktastato rAj~nA prasAdamakaronmuniH |
kRRitaprasAdo rAjA taM tataH samavatArayat || 19||

avatArya cha shUlAgrAttachChUlaM nishchakarSha ha |
ashaknuva.nshcha niShkraShTuM shUlaM mUle sa chichChide || 20||

sa tathAntargatenaiva shUlena vyacharanmuniH |
sa tena tapasA lokAnvijigye durlabhAnparaiH || 21||

aNImANDavya iti cha tato lokeShu kathyate || 21||

sa gatvA sadanaM vipro dharmasya paramArthavit |
AsanasthaM tato dharmaM dRRiShTvopAlabhata prabhuH || 22||

kiM nu tadduShkRRitaM karma mayA kRRitamajAnatA |
yasyeyaM phalanirvRRittirIdRRishyAsAditA mayA || 23||

shIghramAchakShva me tattvaM pashya me tapaso balam || 23||

dharma uvAcha||

pata~NgakAnAM puchCheShu tvayeShIkA praveshitA |
karmaNastasya te prAptaM phalametattapodhana || 24||

aNImANDavya uvAcha||

alpe.aparAdhe vipulo mama daNDastvayA kRRitaH |
shUdrayonAvato dharma mAnuShaH sambhaviShyasi || 25||

maryAdAM sthApayAmyadya loke dharmaphalodayAm |
A chaturdashamAdvarShAnna bhaviShyati pAtakam || 26||

pareNa kurvatAmevaM doSha eva bhaviShyati || 26||

vaishampAyana uvAcha||

etena tvaparAdhena shApAttasya mahAtmanaH |
dharmo vidurarUpeNa shUdrayonAvajAyata || 27||

dharme chArthe cha kushalo lobhakrodhavivarjitaH |
dIrghadarshI shamaparaH kurUNAM cha hite rataH || 28||

\hrule

\medskip
                  102
\medskip

vaishampAyana uvAcha||

teShu triShu kumAreShu jAteShu kurujA~Ngalam |
kuravo.atha kurukShetraM trayametadavardhata || 1||

UrdhvasasyAbhavadbhUmiH sasyAni phalavanti cha |
yathartuvarShI parjanyo bahupuShpaphalA drumAH || 2||

vAhanAni prahRRiShTAni muditA mRRigapakShiNaH |
gandhavanti cha mAlyAni rasavanti phalAni cha || 3||

vaNigbhishchAvakIryanta nagarANyatha shilpibhiH |
shUrAshcha kRRitavidyAshcha santashcha sukhino.abhavan || 4||

nAbhavandasyavaH kechinnAdharmaruchayo janAH |
pradesheShvapi rAShTrANAM kRRitaM yugamavartata || 5||

dAnakriyAdharmashIlA yaj~navrataparAyaNAH |
anyonyaprItisa.nyuktA vyavardhanta prajAstadA || 6||

mAnakrodhavihInAshcha janA lobhavivarjitAH |
anyonyamabhyavardhanta dharmottaramavartata || 7||

tanmahodadhivatpUrNaM nagaraM vai vyarochata |
dvAratoraNaniryUhairyuktamabhrachayopamaiH || 8||

prAsAdashatasambAdhaM mahendrapurasaMnibham || 8||

nadIShu vanakhaNDeShu vApIpalvalasAnuShu |
kAnaneShu cha ramyeShu vijahrurmuditA janAH || 9||

uttaraiH kurubhiH sArdhaM dakShiNAH kuravastadA |
vispardhamAnA vyachara.nstathA siddharShichAraNaiH || 10||

nAbhavatkRRipaNaH kashchinnAbhavanvidhavAH striyaH || 10||

tasmi~njanapade ramye bahavaH kurubhiH kRRitAH |
kUpArAmasabhAvApyo brAhmaNAvasathAstathA || 11||

bhIShmeNa shAstrato rAjansarvataH parirakShite || 11||

babhUva ramaNIyashcha chaityayUpashatA~NkitaH |
sa deshaH pararAShTrANi pratigRRihyAbhivardhitaH || 12||

bhIShmeNa vihitaM rAShTre dharmachakramavartata || 12||

kriyamANeShu kRRityeShu kumArANAM mahAtmanAm |
paurajAnapadAH sarve babhUvuH satatotsavAH || 13||

gRRiheShu kurumukhyAnAM paurANAM cha narAdhipa |
dIyatAM bhujyatAM cheti vAcho.ashrUyanta sarvashaH || 14||

dhRRitarAShTrashcha pANDushcha vidurashcha mahAmatiH |
janmaprabhRRiti bhIShmeNa putravatparipAlitAH || 15||

sa.nskAraiH sa.nskRRitAste tu vratAdhyayanasa.nyutAH |
shramavyAyAmakushalAH samapadyanta yauvanam || 16||

dhanurvede.ashvapRRiShThe cha gadAyuddhe.asicharmaNi |
tathaiva gajashikShAyAM nItishAstre cha pAragAH || 17||

itihAsapurANeShu nAnAshikShAsu chAbhibho |
vedavedA~Ngatattvaj~nAH sarvatra kRRitanishramAH || 18||

pANDurdhanuShi vikrAnto narebhyo.abhyadhiko.abhavat |
atyanyAnbalavAnAsIddhRRitarAShTro mahIpatiH || 19||

triShu lokeShu na tvAsItkashchidvidurasaMmitaH |
dharmanityastato rAjandharme cha paramaM gataH || 20||

pranaShTaM shantanorva.nshaM samIkShya punaruddhRRitam |
tato nirvachanaM loke sarvarAShTreShvavartata || 21||

vIrasUnAM kAshisute deshAnAM kurujA~Ngalam |
sarvadharmavidAM bhIShmaH purANAM gajasAhvayam || 22||

dhRRitarAShTrastvachakShuShTvAdrAjyaM na pratyapadyata |
karaNatvAchcha viduraH pANDurAsInmahIpatiH || 23||

\hrule

\medskip
                  103
\medskip

bhIShma uvAcha||

guNaiH samuditaM samyagidaM naH prathitaM kulam |
atyanyAnpRRithivIpAlAnpRRithivyAmadhirAjyabhAk || 1||

rakShitaM rAjabhiH pUrvairdharmavidbhirmahAtmabhiH |
notsAdamagamachchedaM kadAchidiha naH kulam || 2||

mayA cha satyavatyA cha kRRiShNena cha mahAtmanA |
samavasthApitaM bhUyo yuShmAsu kulatantuShu || 3||

vardhate tadidaM putra kulaM sAgaravadyathA |
tathA mayA vidhAtavyaM tvayA chaiva visheShataH || 4||

shrUyate yAdavI kanyA anurUpA kulasya naH |
subalasyAtmajA chaiva tathA madreshvarasya cha || 5||

kulInA rUpavatyashcha nAthavatyashcha sarvashaH |
uchitAshchaiva sambandhe te.asmAkaM kShatriyarShabhAH || 6||

manye varayitavyAstA ityahaM dhImatAM vara |
santAnArthaM kulasyAsya yadvA vidura manyase || 7||

vidura uvAcha||

bhavAnpitA bhavAnmAtA bhavAnnaH paramo guruH |
tasmAtsvayaM kulasyAsya vichArya kuru yaddhitam || 8||

vaishampAyana uvAcha||

atha shushrAva viprebhyo gAndhArIM subalAtmajAm |
ArAdhya varadaM devaM bhaganetraharaM haram || 9||

gAndhArI kila putrANAM shataM lebhe varaM shubhA || 9||

iti shrutvA cha tattvena bhIShmaH kurupitAmahaH |
tato gAndhArarAjasya preShayAmAsa bhArata || 10||

achakShuriti tatrAsItsubalasya vichAraNA |
kulaM khyAtiM cha vRRittaM cha buddhyA tu prasamIkShya saH || 11||

dadau tAM dhRRitarAShTrAya gAndhArIM dharmachAriNIm || 11||

gAndhArI tvapi shushrAva dhRRitarAShTramachakShuSham |
AtmAnaM ditsitaM chAsmai pitrA mAtrA cha bhArata || 12||

tataH sA paTTamAdAya kRRitvA bahuguNaM shubhA |
babandha netre sve rAjanpativrataparAyaNA || 13||

nAtyashnIyAM patimahamityevaM kRRitanishchayA || 13||

tato gAndhArarAjasya putraH shakunirabhyayAt |
svasAraM parayA lakShmyA yuktAmAdAya kauravAn || 14||

dattvA sa bhaginIM vIro yathArhaM cha parichChadam |
punarAyAtsvanagaraM bhIShmeNa pratipUjitaH || 15||

gAndhAryapi varArohA shIlAchAravicheShTitaiH |
tuShTiM kurUNAM sarveShAM janayAmAsa bhArata || 16||

vRRittenArAdhya tAnsarvAnpativrataparAyaNA |
vAchApi puruShAnanyAnsuvratA nAnvakIrtayat || 17||

\hrule

\medskip
                  104
\medskip

vaishampAyana uvAcha||

shUro nAma yadushreShTho vasudevapitAbhavat |
tasya kanyA pRRithA nAma rUpeNAsadRRishI bhuvi || 1||

paitRRiShvaseyAya sa tAmanapatyAya vIryavAn |
agryamagre pratij~nAya svasyApatyasya vIryavAn || 2||

agrajAteti tAM kanyAmagryAnugrahakA~NkShiNe |
pradadau kuntibhojAya sakhA sakhye mahAtmane || 3||

sA niyuktA piturgehe devatAtithipUjane |
ugraM paryacharadghoraM brAhmaNaM sa.nshitavratam || 4||

nigUDhanishchayaM dharme yaM taM durvAsasaM viduH |
tamugraM sa.nshitAtmAnaM sarvayatnairatoShayat || 5||

tasyai sa pradadau mantramApaddharmAnvavekShayA |
abhichArAbhisa.nyuktamabravIchchaiva tAM muniH || 6||

yaM yaM devaM tvametena mantreNAvAhayiShyasi |
tasya tasya prasAdena putrastava bhaviShyati || 7||

tathoktA sA tu vipreNa tena kautUhalAttadA |
kanyA satI devamarkamAjuhAva yashasvinI || 8||

sA dadarsha tamAyAntaM bhAskaraM lokabhAvanam |
vismitA chAnavadyA~NgI dRRiShTvA tanmahadadbhutam || 9||

prakAshakarmA tapanastasyAM garbhaM dadhau tataH |
ajIjanattato vIraM sarvashastrabhRRitAM varam || 10||

AmuktakavachaH shrImAndevagarbhaH shriyAvRRitaH || 10||

sahajaM kavachaM bibhratkuNDaloddyotitAnanaH |
ajAyata sutaH karNaH sarvalokeShu vishrutaH || 11||

prAdAchcha tasyAH kanyAtvaM punaH sa paramadyutiH |
dattvA cha dadatAM shreShTho divamAchakrame tataH || 12||

gUhamAnApachAraM taM bandhupakShabhayAttadA |
utsasarja jale kuntI taM kumAraM salakShaNam || 13||

tamutsRRiShTaM tadA garbhaM rAdhAbhartA mahAyashAH |
putratve kalpayAmAsa sabhAryaH sUtanandanaH || 14||

nAmadheyaM cha chakrAte tasya bAlasya tAvubhau |
vasunA saha jAto.ayaM vasuSheNo bhavatviti || 15||

sa vardhamAno balavAnsarvAstreShUdyato.abhavat |
A pRRiShThatApAdAdityamupatasthe sa vIryavAn || 16||

yasminkAle japannAste sa vIraH satyasa~NgaraH |
nAdeyaM brAhmaNeShvAsIttasminkAle mahAtmanaH || 17||

tamindro brAhmaNo bhUtvA bhikShArthaM bhUtabhAvanaH |
kuNDale prArthayAmAsa kavachaM cha mahAdyutiH || 18||

utkRRitya vimanAH svA~NgAtkavachaM rudhirasravam |
karNastu kuNDale ChittvA prAyachChatsa kRRitA~njaliH || 19||

shaktiM tasmai dadau shakraH vismito vAkyamabravIt |
devAsuramanuShyANAM gandharvoragarakShasAm || 20||

yasmai kShepsyasi ruShTaH sanso.anayA na bhaviShyati || 20||

purA nAma tu tasyAsIdvasuSheNa iti shrutam |
tato vaikartanaH karNaH karmaNA tena so.abhavat || 21||

\hrule

\medskip
                  105
\medskip

vaishampAyana uvAcha||

rUpasattvaguNopetA dharmArAmA mahAvratA |
duhitA kuntibhojasya kRRite pitrA svaya.nvare || 1||

siMhadaMShTraM gajaskandhamRRiShabhAkShaM mahAbalam |
bhUmipAlasahasrANAM madhye pANDumavindata || 2||

sa tayA kuntibhojasya duhitrA kurunandanaH |
yuyuje.amitasaubhAgyaH paulomyA maghavAniva || 3||

yAtvA devavratenApi madrANAM puTabhedanam |
vishrutA triShu lokeShu mAdrI madrapateH sutA || 4||

sarvarAjasu vikhyAtA rUpeNAsadRRishI bhuvi |
pANDorarthe parikrItA dhanena mahatA tadA || 5||

vivAhaM kArayAmAsa bhIShmaH pANDormahAtmanaH || 5||

siMhoraskaM gajaskandhamRRiShabhAkShaM manasvinam |
pANDuM dRRiShTvA naravyAghraM vyasmayanta narA bhuvi || 6||

kRRitodvAhastataH pANDurbalotsAhasamanvitaH |
jigIShamANo vasudhAM yayau shatrUnanekashaH || 7||

pUrvamAgaskRRito gatvA dashArNAH samare jitAH |
pANDunA narasiMhena kauravANAM yashobhRRitA || 8||

tataH senAmupAdAya pANDurnAnAvidhadhvajAm |
prabhUtahastyashvarathAM padAtigaNasa~NkulAm || 9||

AgaskRRitsarvavIrANAM vairI sarvamahIbhRRitAm |
goptA magadharAShTrasya dArvo rAjagRRihe hataH || 10||

tataH koshaM samAdAya vAhanAni balAni cha |
pANDunA mithilAM gatvA videhAH samare jitAH || 11||

tathA kAshiShu suhmeShu puNDreShu bharatarShabha |
svabAhubalavIryeNa kurUNAmakarodyashaH || 12||

taM sharaughamahAjvAlamastrArchiShamari.ndamam |
pANDupAvakamAsAdya vyadahyanta narAdhipAH || 13||

te sasenAH sasenena vidhva.nsitabalA nRRipAH |
pANDunA vashagAH kRRitvA karakarmasu yojitAH || 14||

tena te nirjitAH sarve pRRithivyAM sarvapArthivAH |
tamekaM menire shUraM deveShviva pura.ndaram || 15||

taM kRRitA~njalayaH sarve praNatA vasudhAdhipAH |
upAjagmurdhanaM gRRihya ratnAni vividhAni cha || 16||

maNimuktApravAlaM cha suvarNaM rajataM tathA |
goratnAnyashvaratnAni ratharatnAni ku~njarAn || 17||

kharoShTramahiShA.nshchaiva yachcha ki~nchidajAvikam |
tatsarvaM pratijagrAha rAjA nAgapurAdhipaH || 18||

tadAdAya yayau pANDuH punarmuditavAhanaH |
harShayiShyansvarAShTrANi puraM cha gajasAhvayam || 19||

shantano rAjasiMhasya bharatasya cha dhImataH |
pranaShTaH kIrtijaH shabdaH pANDunA punaruddhRRitaH || 20||

ye purA kururAShTrANi jahruH kurudhanAni cha |
te nAgapurasiMhena pANDunA karadAH kRRitAH || 21||

ityabhAShanta rAjAno rAjAmAtyAshcha sa~NgatAH |
pratItamanaso hRRiShTAH paurajAnapadaiH saha || 22||

pratyudyayustaM samprAptaM sarve bhIShmapurogamAH |
te nadUramivAdhvAnaM gatvA nAgapurAlayAH || 23||

AvRRitaM dadRRishurlokaM hRRiShTA bahuvidhairjanaiH || 23||

nAnAyAnasamAnItai ratnairuchchAvachaistathA |
hastyashvaratharatnaishcha gobhiruShTrairathAvikaiH || 24||

nAntaM dadRRishurAsAdya bhIShmeNa saha kauravAH || 24||

so.abhivAdya pituH pAdau kausalyAnandavardhanaH |
yathArhaM mAnayAmAsa paurajAnapadAnapi || 25||

pramRRidya pararAShTrANi kRRitArthaM punarAgatam |
putramAsAdya bhIShmastu harShAdashrUNyavartayat || 26||

sa tUryashatasa~NghAnAM bherINAM cha mahAsvanaiH |
harShayansarvashaH paurAnvivesha gajasAhvayam || 27||

\hrule

\medskip
                  106
\medskip

vaishampAyana uvAcha||

dhRRitarAShTrAbhyanuj~nAtaH svabAhuvijitaM dhanam |
bhIShmAya satyavatyai cha mAtre chopajahAra saH || 1||

vidurAya cha vai pANDuH preShayAmAsa taddhanam |
suhRRidashchApi dharmAtmA dhanena samatarpayat || 2||

tataH satyavatIM bhIShmaH kausalyAM cha yashasvinIm |
shubhaiH pANDujitai ratnaistoShayAmAsa bhArata || 3||

nananda mAtA kausalyA tamapratimatejasam |
jayantamiva paulomI pariShvajya nararShabham || 4||

tasya vIrasya vikrAntaiH sahasrashatadakShiNaiH |
ashvamedhashatairIje dhRRitarAShTro mahAmakhaiH || 5||

samprayuktashcha kuntyA cha mAdryA cha bharatarShabha |
jitatandrIstadA pANDurbabhUva vanagocharaH || 6||

hitvA prAsAdanilayaM shubhAni shayanAni cha |
araNyanityaH satataM babhUva mRRigayAparaH || 7||

sa charandakShiNaM pArshvaM ramyaM himavato gireH |
uvAsa giripRRiShTheShu mahAshAlavaneShu cha || 8||

rarAja kuntyA mAdryA cha pANDuH saha vane vasan |
kareNvoriva madhyasthaH shrImAnpaura.ndaro gajaH || 9||

bhArataM saha bhAryAbhyAM bANakhaDgadhanurdharam |
vichitrakavachaM vIraM paramAstravidaM nRRipam || 10||

devo.ayamityamanyanta charantaM vanavAsinaH || 10||

tasya kAmA.nshcha bhogA.nshcha narA nityamatandritAH |
upajahrurvanAnteShu dhRRitarAShTreNa choditAH || 11||

atha pArashavIM kanyAM devakasya mahIpateH |
rUpayauvanasampannAM sa shushrAvApagAsutaH || 12||

tatastu varayitvA tAmAnAyya puruSharShabhaH |
vivAhaM kArayAmAsa vidurasya mahAmateH || 13||

tasyAM chotpAdayAmAsa viduraH kurunandanaH |
putrAnvinayasampannAnAtmanaH sadRRishAnguNaiH || 14||

\hrule

\medskip
                  107
\medskip

vaishampAyana uvAcha||

tataH putrashataM jaj~ne gAndhAryAM janamejaya |
dhRRitarAShTrasya vaishyAyAmekashchApi shatAtparaH || 1||

pANDoH kuntyAM cha mAdryAM cha pa~ncha putrA mahArathAH |
devebhyaH samapadyanta santAnAya kulasya vai || 2||

janamejaya uvAcha||

kathaM putrashataM jaj~ne gAndhAryAM dvijasattama |
kiyatA chaiva kAlena teShAmAyushcha kiM param || 3||

kathaM chaikaH sa vaishyAyAM dhRRitarAShTrasuto.abhavat |
kathaM cha sadRRishIM bhAryAM gAndhArIM dharmachAriNIm || 4||

AnukUlye vartamAnAM dhRRitarAShTro.atyavartata || 4||

kathaM cha shaptasya sataH pANDostena mahAtmanA |
samutpannA daivatebhyaH pa~ncha putrA mahArathAH || 5||

etadvidvanyathAvRRittaM vistareNa tapodhana |
kathayasva na me tRRiptiH kathyamAneShu bandhuShu || 6||

vaishampAyana uvAcha||

kShuchChramAbhipariglAnaM dvaipAyanamupasthitam |
toShayAmAsa gAndhArI vyAsastasyai varaM dadau || 7||

sA vavre sadRRishaM bhartuH putrANAM shatamAtmanaH |
tataH kAlena sA garbhaM dhRRitarAShTrAdathAgrahIt || 8||

sa.nvatsaradvayaM taM tu gAndhArI garbhamAhitam |
aprajA dhArayAmAsa tatastAM duHkhamAvishat || 9||

shrutvA kuntIsutaM jAtaM bAlArkasamatejasam |
udarasyAtmanaH sthairyamupalabhyAnvachintayat || 10||

aj~nAtaM dhRRitarAShTrasya yatnena mahatA tataH |
sodaraM pAtayAmAsa gAndhArI duHkhamUrchChitA || 11||

tato jaj~ne mA.nsapeshI lohAShThIleva saMhatA |
dvivarShasambhRRitAM kukShau tAmutsraShTuM prachakrame || 12||

atha dvaipAyano j~nAtvA tvaritaH samupAgamat |
tAM sa mA.nsamayIM peshIM dadarsha japatAM varaH || 13||

tato.abravItsaubaleyIM kimidaM te chikIrShitam |
sA chAtmano mataM satyaM shasha.nsa paramarShaye || 14||

jyeShThaM kuntIsutaM jAtaM shrutvA ravisamaprabham |
duHkhena parameNedamudaraM pAtitaM mayA || 15||

shataM cha kila putrANAM vitIrNaM me tvayA purA |
iyaM cha me mA.nsapeshI jAtA putrashatAya vai || 16||

vyAsa uvAcha||

evametatsaubaleyi naitajjAtvanyathA bhavet |
vitathaM noktapUrvaM me svaireShvapi kuto.anyathA || 17||

ghRRitapUrNaM kuNDashataM kShiprameva vidhIyatAm |
shItAbhiradbhiraShThIlAmimAM cha pariShi~nchata || 18||

vaishampAyana uvAcha||

sA sichyamAnA aShThIlA abhavachChatadhA tadA |
a~NguShThaparvamAtrANAM garbhANAM pRRithageva tu || 19||

ekAdhikashataM pUrNaM yathAyogaM vishAM pate |
mA.nsapeshyAstadA rAjankramashaH kAlaparyayAt || 20||

tatastA.nsteShu kuNDeShu garbhAnavadadhe tadA |
svanugupteShu desheShu rakShAM cha vyadadhAttataH || 21||

shashAsa chaiva bhagavAnkAlenaitAvatA punaH |
vighaTTanIyAnyetAni kuNDAnIti sma saubalIm || 22||

ityuktvA bhagavAnvyAsastathA pratividhAya cha |
jagAma tapase dhImAnhimavantaM shilochchayam || 23||

jaj~ne krameNa chaitena teShAM duryodhano nRRipaH |
janmatastu pramANena jyeShTho rAjA yudhiShThiraH || 24||

jAtamAtre sute tasmindhRRitarAShTro.abravIdidam |
samAnIya bahUnviprAnbhIShmaM vidurameva cha || 25||

yudhiShThiro rAjaputro jyeShTho naH kulavardhanaH |
prAptaH svaguNato rAjyaM na tasminvAchyamasti naH || 26||

ayaM tvanantarastasmAdapi rAjA bhaviShyati |
etaddhi brUta me satyaM yadatra bhavitA dhruvam || 27||

vAkyasyaitasya nidhane dikShu sarvAsu bhArata |
kravyAdAH prANadanghorAH shivAshchAshivasha.nsinaH || 28||

lakShayitvA nimittAni tAni ghorANi sarvashaH |
te.abruvanbrAhmaNA rAjanvidurashcha mahAmatiH || 29||

vyaktaM kulAntakaraNo bhavitaiSha sutastava |
tasya shAntiH parityAge puShTyA tvapanayo mahAn || 30||

shatamekonamapyastu putrANAM te mahIpate |
ekena kuru vai kShemaM lokasya cha kulasya cha || 31||

tyajedekaM kulasyArthe grAmasyArthe kulaM tyajet |
grAmaM janapadasyArthe AtmArthe pRRithivIM tyajet || 32||

sa tathA vidureNoktastaishcha sarvairdvijottamaiH |
na chakAra tathA rAjA putrasnehasamanvitaH || 33||

tataH putrashataM sarvaM dhRRitarAShTrasya pArthiva |
mAsamAtreNa sa~njaj~ne kanyA chaikA shatAdhikA || 34||

gAndhAryAM klishyamAnAyAmudareNa vivardhatA |
dhRRitarAShTraM mahAbAhuM vaishyA paryacharatkila || 35||

tasminsa.nvatsare rAjandhRRitarAShTrAnmahAyashAH |
jaj~ne dhImA.nstatastasyAM yuyutsuH karaNo nRRipa || 36||

evaM putrashataM jaj~ne dhRRitarAShTrasya dhImataH |
mahArathAnAM vIrANAM kanyA chaikAtha duHshalA || 37||

\hrule

\medskip
                  108
\medskip

janamejaya uvAcha||

jyeShThAnujyeShThatAM teShAM nAmadheyAni chAbhibho |
dhRRitarAShTrasya putrANAmAnupUrvyeNa kIrtaya || 1||

vaishampAyana uvAcha||

duryodhano yuyutsushcha rAjanduHshAsanastathA |
duHsaho duHshalashchaiva jalasandhaH samaH sahaH || 2||

vindAnuvindau durdharShaH subAhurduShpradharShaNaH |
durmarShaNo durmukhashcha duShkarNaH karNa eva cha || 3||

vivi.nshatirvikarNashcha jalasandhaH sulochanaH |
chitropachitrau chitrAkShashchAruchitraH sharAsanaH || 4||

durmado duShpragAhashcha vivitsurvikaTaH samaH |
UrNanAbhaH sunAbhashcha tathA nandopanandakau || 5||

senApatiH suSheNashcha kuNDodaramahodarau |
chitrabANashchitravarmA suvarmA durvimochanaH || 6||

ayobAhurmahAbAhushchitrA~NgashchitrakuNDalaH |
bhImavego bhImabalo balAkI balavardhanaH || 7||

ugrAyudho bhImakarmA kanakAyurdRRiDhAyudhaH |
dRRiDhavarmA dRRiDhakShatraH somakIrtiranUdaraH || 8||

dRRiDhasandho jarAsandhaH satyasandhaH sadaHsuvAk |
ugrashravA ashvasenaH senAnIrduShparAjayaH || 9||

aparAjitaH paNDitako vishAlAkSho durAvaraH |
dRRiDhahastaH suhastashcha vAtavegasuvarchasau || 10||

AdityaketurbahvAshI nAgadantograyAyinau |
kavachI niSha~NgI pAshI cha daNDadhAro dhanurgrahaH || 11||

ugro bhImaratho vIro vIrabAhuralolupaH |
abhayo raudrakarmA cha tathA dRRiDharathastrayaH || 12||

anAdhRRiShyaH kuNDabhedI virAvI dIrghalochanaH |
dIrghabAhurmahAbAhurvyUDhoruH kanakadhvajaH || 13||

kuNDAshI virajAshchaiva duHshalA cha shatAdhikA |
etadekashataM rAjankanyA chaikA prakIrtitA || 14||

nAmadheyAnupUrvyeNa viddhi janmakramaM nRRipa |
sarve tvatirathAH shUrAH sarve yuddhavishAradAH || 15||

sarve vedavidashchaiva rAjashAstreShu kovidAH |
sarve sa.nsargavidyAsu vidyAbhijanashobhinaH || 16||

sarveShAmanurUpAshcha kRRitA dArA mahIpate |
dhRRitarAShTreNa samaye samIkShya vidhivattadA || 17||

duHshalAM samaye rAjA sindhurAjAya bhArata |
jayadrathAya pradadau saubalAnumate tadA || 18||

\hrule

\medskip
                  109
\medskip

janamejaya uvAcha||

kathito dhArtarAShTrANAmArShaH sambhava uttamaH |
amAnuSho mAnuShANAM bhavatA brahmavittama || 1||

nAmadheyAni chApyeShAM kathyamAnAni bhAgashaH |
tvattaH shrutAni me brahmanpANDavAnAM tu kIrtaya || 2||

te hi sarve mahAtmAno devarAjaparAkramAH |
tvayaivA.nshAvataraNe devabhAgAH prakIrtitAH || 3||

tasmAdichChAmyahaM shrotumatimAnuShakarmaNAm |
teShAmAjananaM sarvaM vaishampAyana kIrtaya || 4||

vaishampAyana uvAcha||

rAjA pANDurmahAraNye mRRigavyAlaniShevite |
vane maithunakAlasthaM dadarsha mRRigayUthapam || 5||

tatastAM cha mRRigIM taM cha rukmapu~NkhaiH supatribhiH |
nirbibheda sharaistIkShNaiH pANDuH pa~nchabhirAshugaiH || 6||

sa cha rAjanmahAtejA RRiShiputrastapodhanaH |
bhAryayA saha tejasvI mRRigarUpeNa sa~NgataH || 7||

sa.nsaktastu tayA mRRigyA mAnuShImIrayangiram |
kShaNena patito bhUmau vilalApAkulendriyaH || 8||

mRRiga uvAcha||

kAmamanyuparItApi buddhya~NgarahitApi cha |
varjayanti nRRisha.nsAni pApeShvabhiratA narAH || 9||

na vidhiM grasate praj~nA praj~nAM tu grasate vidhiH |
vidhiparyAgatAnarthAnpraj~nA na pratipadyate || 10||

shashvaddharmAtmanAM mukhye kule jAtasya bhArata |
kAmalobhAbhibhUtasya kathaM te chalitA matiH || 11||

pANDuruvAcha||

shatrUNAM yA vadhe vRRittiH sA mRRigANAM vadhe smRRitA |
rAj~nAM mRRiga na mAM mohAttvaM garhayitumarhasi || 12||

achChadmanAmAyayA cha mRRigANAM vadha iShyate |
sa eva dharmo rAj~nAM tu tadvidvAnkiM nu garhase || 13||

agastyaH satramAsInashchachAra mRRigayAmRRiShiH |
AraNyAnsarvadaivatyAnmRRigAnprokShya mahAvane || 14||

pramANadRRiShTadharmeNa kathamasmAnvigarhase |
agastyasyAbhichAreNa yuShmAkaM vai vapA hutA || 15||

mRRiga uvAcha||

na ripUnvai samuddishya vimu~nchanti purA sharAn |
randhra eShAM visheSheNa vadhakAlaH prashasyate || 16||

pANDuruvAcha||

pramattamapramattaM vA vivRRitaM ghnanti chaujasA |
upAyairiShubhistIkShNaiH kasmAnmRRiga vigarhase || 17||

mRRiga uvAcha||

nAhaM ghnantaM mRRigAnrAjanvigarhe AtmakAraNAt |
maithunaM tu pratIkShyaM me syAttvayehAnRRisha.nsataH || 18||

sarvabhUtahite kAle sarvabhUtepsite tathA |
ko hi vidvAnmRRigaM hanyAchcharantaM maithunaM vane || 19||

puruShArthaphalaM kAntaM yattvayA vitathaM kRRitam || 19||

pauravANAmRRiShINAM cha teShAmakliShTakarmaNAm |
va.nshe jAtasya kauravya nAnurUpamidaM tava || 20||

nRRisha.nsaM karma sumahatsarvalokavigarhitam |
asvargyamayashasyaM cha adharmiShThaM cha bhArata || 21||

strIbhogAnAM visheShaj~naH shAstradharmArthatattvavit |
nArhastvaM surasa~NkAsha kartumasvargyamIdRRisham || 22||

tvayA nRRisha.nsakartAraH pApAchArAshcha mAnavAH |
nigrAhyAH pArthivashreShTha trivargaparivarjitAH || 23||

kiM kRRitaM te narashreShTha nighnato mAmanAgasam |
muniM mUlaphalAhAraM mRRigaveShadharaM nRRipa || 24||

vasamAnamaraNyeShu nityaM shamaparAyaNam || 24||

tvayAhaM hi.nsito yasmAttasmAttvAmapyasa.nshayam |
dvayornRRisha.nsakartAramavashaM kAmamohitam || 25||

jIvitAntakaro bhAva evamevAgamiShyati || 25||

ahaM hi ki.ndamo nAma tapasApratimo muniH |
vyapatrapanmanuShyANAM mRRigyAM maithunamAcharam || 26||

mRRigo bhUtvA mRRigaiH sArdhaM charAmi gahane vane |
na tu te brahmahatyeyaM bhaviShyatyavijAnataH || 27||

mRRigarUpadharaM hatvA mAmevaM kAmamohitam || 27||

asya tu tvaM phalaM mUDha prApsyasIdRRishameva hi |
priyayA saha sa.nvAsaM prApya kAmavimohitaH || 28||

tvamapyasyAmavasthAyAM pretalokaM gamiShyasi || 28||

antakAle cha sa.nvAsaM yayA gantAsi kAntayA |
pretarAjavashaM prAptaM sarvabhUtaduratyayam || 29||

bhaktyA matimatAM shreShTha saiva tvAmanuyAsyati || 29||

vartamAnaH sukhe duHkhaM yathAhaM prApitastvayA |
tathA sukhaM tvAM samprAptaM duHkhamabhyAgamiShyati || 30||

vaishampAyana uvAcha||

evamuktvA suduHkhArto jIvitAtsa vyayujyata |
mRRigaH pANDushcha shokArtaH kShaNena samapadyata || 31||

\hrule

\medskip
                  110
\medskip

vaishampAyana uvAcha||

taM vyatItamatikramya rAjA svamiva bAndhavam |
sabhAryaH shokaduHkhArtaH paryadevayadAturaH || 1||

pANDuruvAcha||

satAmapi kule jAtAH karmaNA bata durgatim |
prApnuvantyakRRitAtmAnaH kAmajAlavimohitAH || 2||

shashvaddharmAtmanA jAto bAla eva pitA mama |
jIvitAntamanuprAptaH kAmAtmaiveti naH shrutam || 3||

tasya kAmAtmanaH kShetre rAj~naH sa.nyatavAgRRiShiH |
kRRiShNadvaipAyanaH sAkShAdbhagavAnmAmajIjanat || 4||

tasyAdya vyasane buddhiH sa~njAteyaM mamAdhamA |
tyaktasya devairanayAnmRRigayAyAM durAtmanaH || 5||

mokShameva vyavasyAmi bandho hi vyasanaM mahat |
suvRRittimanuvartiShye tAmahaM pituravyayAm || 6||

atIva tapasAtmAnaM yojayiShyAmyasa.nshayam || 6||

tasmAdeko.ahamekAhamekaikasminvanaspatau |
charanbhaikShaM munirmuNDashchariShyAmi mahImimAm || 7||

pA.nsunA samavachChannaH shUnyAgArapratishrayaH |
vRRikShamUlaniketo vA tyaktasarvapriyApriyaH || 8||

na shochanna prahRRiShya.nshcha tulyanindAtmasa.nstutiH |
nirAshIrnirnamaskAro nirdvandvo niShparigrahaH || 9||

na chApyavahasanka~nchinna kurvanbhrukuTIM kvachit |
prasannavadano nityaM sarvabhUtahite rataH || 10||

ja~NgamAja~NgamaM sarvamavihi.nsa.nshchaturvidham |
svAsu prajAsviva sadA samaH prANabhRRitAM prati || 11||

ekakAlaM charanbhaikShaM kulAni dve cha pa~ncha cha |
asambhave vA bhaikShasya charannanashanAnyapi || 12||

alpamalpaM yathAbhojyaM pUrvalAbhena jAtu chit |
nityaM nAtichara.NllAbhe alAbhe sapta pUrayan || 13||

vAsyaikaM takShato bAhuM chandanenaikamukShataH |
nAkalyANaM na kalyANaM pradhyAyannubhayostayoH || 14||

na jijIviShuvatki~nchinna mumUrShuvadAcharan |
maraNaM jIvitaM chaiva nAbhinandanna cha dviShan || 15||

yAH kAshchijjIvatA shakyAH kartumabhyudayakriyAH |
tAH sarvAH samatikramya nimeShAdiShvavasthitaH || 16||

tAsu sarvAsvavasthAsu tyaktasarvendriyakriyaH |
samparityaktadharmAtmA sunirNiktAtmakalmaShaH || 17||

nirmuktaH sarvapApebhyo vyatItaH sarvavAgurAH |
na vashe kasyachittiShThansadharmA mAtarishvanaH || 18||

etayA satataM vRRittyA charannevamprakArayA |
dehaM sandhArayiShyAmi nirbhayaM mArgamAsthitaH || 19||

nAhaM shvAcharite mArge avIryakRRipaNochite |
svadharmAtsatatApete rameyaM vIryavarjitaH || 20||

satkRRito.asaktRRito vApi yo.anyAM kRRipaNachakShuShA |
upaiti vRRittiM kAmAtmA sa shunAM vartate pathi || 21||

vaishampAyana uvAcha||

evamuktvA suduHkhArto niHshvAsaparamo nRRipaH |
avekShamANaH kuntIM cha mAdrIM cha samabhAShata || 22||

kausalyA viduraH kShattA rAjA cha saha bandhubhiH |
AryA satyavatI bhIShmaste cha rAjapurohitAH || 23||

brAhmaNAshcha mahAtmAnaH somapAH sa.nshitavratAH |
pauravRRiddhAshcha ye tatra nivasantyasmadAshrayAH || 24||

prasAdya sarve vaktavyAH pANDuH pravrajito vanam || 24||

nishamya vachanaM bharturvanavAse dhRRitAtmanaH |
tatsamaM vachanaM kuntI mAdrI cha samabhAShatAm || 25||

anye.api hyAshramAH santi ye shakyA bharatarShabha |
AvAbhyAM dharmapatnIbhyAM saha taptvA tapo mahat || 26||

tvameva bhavitA sArthaH svargasyApi na sa.nshayaH || 26||

praNidhAyendriyagrAmaM bhartRRilokaparAyaNe |
tyaktakAmasukhe hyAvAM tapsyAvo vipulaM tapaH || 27||

yadi AvAM mahAprAj~na tyakShyasi tvaM vishAM pate |
adyaivAvAM prahAsyAvo jItivaM nAtra sa.nshayaH || 28||

pANDuruvAcha||

yadi vyavasitaM hyetadyuvayordharmasaMhitam |
svavRRittimanuvartiShye tAmahaM pituravyayAm || 29||

tyaktagrAmyasukhAchArastapyamAno mahattapaH |
valkalI phalamUlAshI chariShyAmi mahAvane || 30||

agniM juhvannubhau kAlAvubhau kAlAvupaspRRishan |
kRRishaH parimitAhArashchIracharmajaTAdharaH || 31||

shItavAtAtapasahaH kShutpipAsAshramAnvitaH |
tapasA dushchareNedaM sharIramupashoShayan || 32||

ekAntashIlI vimRRishanpakvApakvena vartayan |
pitRRindevA.nshcha vanyena vAgbhiradbhishcha tarpayan || 33||

vAnaprasthajanasyApi darshanaM kulavAsinAm |
nApriyANyAchara~njAtu kiM punargrAmavAsinAm || 34||

evamAraNyashAstrANAmugramugrataraM vidhim |
kA~NkShamANo.ahamAsiShye dehasyAsya samApanAt || 35||

vaishampAyana uvAcha||

ityevamuktvA bhArye te rAjA kauravava.nshajaH |
tatashchUDAmaNiM niShkama~Ngade kuNDalAni cha || 36||

vAsA.nsi cha mahArhANi strINAmAbharaNAni cha || 36||

pradAya sarvaM viprebhyaH pANDuH punarabhAShata |
gatvA nAgapuraM vAchyaM pANDuH pravrajito vanam || 37||

arthaM kAmaM sukhaM chaiva ratiM cha paramAtmikAm |
pratasthe sarvamutsRRijya sabhAryaH kurupu~NgavaH || 38||

tatastasyAnuyAtrANi te chaiva parichArakAH |
shrutvA bharatasiMhasya vividhAH karuNA giraH || 39||

bhImamArtasvaraM kRRitvA hAheti parichukrushuH || 39||

uShNamashru vimu~nchantastaM vihAya mahIpatim |
yayurnAgapuraM tUrNaM sarvamAdAya tadvachaH || 40||

shrutvA cha tebhyastatsarvaM yathAvRRittaM mahAvane |
dhRRitarAShTro narashreShThaH pANDumevAnvashochata || 41||

rAjaputrastu kauravyaH pANDurmUlaphalAshanaH |
jagAma saha bhAryAbhyAM tato nAgasabhaM girim || 42||

sa chaitrarathamAsAdya vAriSheNamatItya cha |
himavantamatikramya prayayau gandhamAdanam || 43||

rakShyamANo mahAbhUtaiH siddhaishcha paramarShibhiH |
uvAsa sa tadA rAjA sameShu viShameShu cha || 44||

indradyumnasaraH prApya ha.nsakUTamatItya cha |
shatashRRi~Nge mahArAja tApasaH samapadyata || 45||

\hrule

\medskip
                  111
\medskip

vaishampAyana uvAcha||

tatrApi tapasi shreShThe vartamAnaH sa vIryavAn |
siddhachAraNasa~NghAnAM babhUva priyadarshanaH || 1||

shushrUShuranaha.nvAdI sa.nyatAtmA jitendriyaH |
svargaM gantuM parAkrAntaH svena vIryeNa bhArata || 2||

keShA~nchidabhavadbhrAtA keShA~nchidabhavatsakhA |
RRiShayastvapare chainaM putravatparyapAlayan || 3||

sa tu kAlena mahatA prApya niShkalmaShaM tapaH |
brahmarShisadRRishaH pANDurbabhUva bharatarShabha || 4||

svargapAraM titIrShansa shatashRRi~NgAduda~NmukhaH |
pratasthe saha patnIbhyAmabruva.nstatra tApasAH || 5||

uparyupari gachChantaH shailarAjamuda~NmukhAH || 5||

dRRiShTavanto girerasya durgAndeshAnbahUnvayam |
AkrIDabhUtAndevAnAM gandharvApsarasAM tathA || 6||

udyAnAni kuberasya samAni viShamANi cha |
mahAnadInitambA.nshcha durgA.nshcha girigahvarAn || 7||

santi nityahimA deshA nirvRRikShamRRigapakShiNaH |
santi kechinmahAvarShA durgAH kechiddurAsadAH || 8||

atikrAmenna pakShI yAnkuta evetare mRRigAH |
vAyureko.atigAdyatra siddhAshcha paramarShayaH || 9||

gachChantyau shailarAje.asminrAjaputryau kathaM tvime |
na sIdetAmaduHkhArhe mA gamo bharatarShabha || 10||

pANDuruvAcha||

aprajasya mahAbhAgA na dvAraM parichakShate |
svarge tenAbhitapto.ahamaprajastadbravImi vaH || 11||

RRiNaishchaturbhiH sa.nyuktA jAyante manujA bhuvi |
pitRRidevarShimanujadeyaiH shatasahasrashaH || 12||

etAni tu yathAkAlaM yo na budhyati mAnavaH |
na tasya lokAH santIti dharmavidbhiH pratiShThitam || 13||

yaj~naishcha devAnprINAti svAdhyAyatapasA munIn |
putraiH shrAddhaiH pitRRi.nshchApi AnRRisha.nsyena mAnavAn || 14||

RRiShidevamanuShyANAM parimukto.asmi dharmataH |
pitryAdRRiNAdanirmuktastena tapye tapodhanAH || 15||

dehanAshe dhruvo nAshaH pitRRiNAmeSha nishchayaH |
iha tasmAtprajAhetoH prajAyante narottamAH || 16||

yathaivAhaM pituH kShetre sRRiShTastena mahAtmanA |
tathaivAsminmama kShetre kathaM vai sambhavetprajA || 17||

tApasA UchuH||

asti vai tava dharmAtmanvidma devopamaM shubham |
apatyamanaghaM rAjanvayaM divyena chakShuShA || 18||

daivadiShTaM naravyAghra karmaNehopapAdaya |
akliShTaM phalamavyagro vindate buddhimAnnaraH || 19||

tasmindRRiShTe phale tAta prayatnaM kartumarhasi |
apatyaM guNasampannaM labdhvA prItimavApsyasi || 20||

vaishampAyana uvAcha||

tachChrutvA tApasavachaH pANDushchintAparo.abhavat |
Atmano mRRigashApena jAnannupahatAM kriyAm || 21||

so.abravIdvijane kuntIM dharmapatnIM yashasvinIm |
apatyotpAdane yogamApadi prasamarthayan || 22||

apatyaM nAma lokeShu pratiShThA dharmasaMhitA |
iti kunti vidurdhIrAH shAshvataM dharmamAditaH || 23||

iShTaM dattaM tapastaptaM niyamashcha svanuShThitaH |
sarvamevAnapatyasya na pAvanamihochyate || 24||

so.ahamevaM viditvaitatprapashyAmi shuchismite |
anapatyaH shubhA.NllokAnnAvApsyAmIti chintayan || 25||

mRRigAbhishApAnnaShTaM me prajanaM hyakRRitAtmanaH |
nRRisha.nsakAriNo bhIru yathaivopahataM tathA || 26||

ime vai bandhudAyAdAH ShaTputrA dharmadarshane |
ShaDevAbandhudAyAdAH putrAstA~nshRRiNu me pRRithe || 27||

svaya~njAtaH praNItashcha parikrItashcha yaH sutaH |
paunarbhavashcha kAnInaH svairiNyAM yashcha jAyate || 28||

dattaH krItaH kRRitrimashcha upagachChetsvayaM cha yaH |
sahoDho jAtaretAshcha hInayonidhRRitashcha yaH || 29||

pUrvapUrvatamAbhAve matvA lipseta vai sutam |
uttamAdavarAH pu.nsaH kA~NkShante putramApadi || 30||

apatyaM dharmaphaladaM shreShThaM vindanti sAdhavaH |
AtmashukrAdapi pRRithe manuH svAyambhuvo.abravIt || 31||

tasmAtpraheShyAmyadya tvAM hInaH prajananAtsvayam |
sadRRishAchChreyaso vA tvaM viddhyapatyaM yashasvini || 32||

shRRiNu kunti kathAM chemAM shAradaNDAyanIM prati |
yA vIrapatnI gurubhirniyuktApatyajanmani || 33||

puShpeNa prayatA snAtA nishi kunti chatuShpathe |
varayitvA dvijaM siddhaM hutvA pu.nsavane.analam || 34||

karmaNyavasite tasminsA tenaiva sahAvasat |
tatra trI~njanayAmAsa durjayAdInmahArathAn || 35||

tathA tvamapi kalyANi brAhmaNAttapasAdhikAt |
manniyogAdyata kShipramapatyotpAdanaM prati || 36||

\hrule

\medskip
                  112
\medskip

vaishampAyana uvAcha||

evamuktA mahArAja kuntI pANDumabhAShata |
kurUNAmRRiShabhaM vIraM tadA bhUmipatiM patim || 1||

na mAmarhasi dharmaj~na vaktumevaM katha~nchana |
dharmapatnImabhiratAM tvayi rAjIvalochana || 2||

tvameva tu mahAbAho mayyapatyAni bhArata |
vIra vIryopapannAni dharmato janayiShyasi || 3||

svargaM manujashArdUla gachCheyaM sahitA tvayA |
apatyAya cha mAM gachCha tvameva kurunandana || 4||

na hyahaM manasApyanyaM gachCheyaM tvadRRite naram |
tvattaH prativishiShTashcha ko.anyo.asti bhuvi mAnavaH || 5||

imAM cha tAvaddharmyAM tvaM paurANIM shRRiNu me kathAm |
parishrutAM vishAlAkSha kIrtayiShyAmi yAmaham || 6||

vyuShitAshva iti khyAto babhUva kila pArthivaH |
purA paramadharmiShThaH pUrorva.nshavivardhanaH || 7||

tasmi.nshcha yajamAne vai dharmAtmani mahAtmani |
upAgama.nstato devAH sendrAH saha maharShibhiH || 8||

amAdyadindraH somena dakShiNAbhirdvijAtayaH |
vyuShitAshvasya rAjarShestato yaj~ne mahAtmanaH || 9||

vyuShitAshvastato rAjannati martyAnvyarochata |
sarvabhUtAnyati yathA tapanaH shishirAtyaye || 10||

sa vijitya gRRihItvA cha nRRipatInrAjasattamaH |
prAchyAnudIchyAnmadhyA.nshcha dakShiNAtyAnakAlayat || 11||

ashvamedhe mahAyaj~ne vyuShitAshvaH pratApavAn |
babhUva sa hi rAjendro dashanAgabalAnvitaH || 12||

apyatra gAthAM gAyanti ye purANavido janAH |
vyuShitAshvaH samudrAntAM vijityemAM vasundharAm || 13||

apAlayatsarvavarNAnpitA putrAnivaurasAn || 13||

yajamAno mahAyaj~nairbrAhmaNebhyo dadau dhanam |
anantaratnAnyAdAya AjahAra mahAkratUn || 14||

suShAva cha bahUnsomAnsomasa.nsthAstatAna cha || 14||

AsItkAkShIvatI chAsya bhAryA paramasaMmatA |
bhadrA nAma manuShyendra rUpeNAsadRRishI bhuvi || 15||

kAmayAmAsatustau tu parasparamiti shrutiH |
sa tasyAM kAmasaMmatto yakShmANaM samapadyata || 16||

tenAchireNa kAlena jagAmAstamivA.nshumAn |
tasminprete manuShyendre bhAryAsya bhRRishaduHkhitA || 17||

aputrA puruShavyAghra vilalApeti naH shrutam |
bhadrA paramaduHkhArtA tannibodha narAdhipa || 18||

nArI paramadharmaj~na sarvA putravinAkRRitA |
patiM vinA jIvati yA na sA jIvati duHkhitA || 19||

patiM vinA mRRitaM shreyo nAryAH kShatriyapu~Ngava |
tvadgatiM gantumichChAmi prasIdasva nayasva mAm || 20||

tvayA hInA kShaNamapi nAhaM jIvitumutsahe |
prasAdaM kuru me rAjannitastUrNaM nayasva mAm || 21||

pRRiShThato.anugamiShyAmi sameShu viShameShu cha |
tvAmahaM narashArdUla gachChantamanivartinam || 22||

ChAyevAnapagA rAjansatataM vashavartinI |
bhaviShyAmi naravyAghra nityaM priyahite ratA || 23||

adya prabhRRiti mAM rAjankaShTA hRRidayashoShaNAH |
Adhayo.abhibhaviShyanti tvadRRite puShkarekShaNa || 24||

abhAgyayA mayA nUnaM viyuktAH sahachAriNaH |
sa.nyogA viprayuktA vA pUrvadeheShu pArthiva || 25||

tadidaM karmabhiH pApaiH pUrvadeheShu sa~nchitam |
duHkhaM mAmanusamprAptaM rAja.nstvadviprayogajam || 26||

adya prabhRRityahaM rAjankushaprastarashAyinI |
bhaviShyAmyasukhAviShTA tvaddarshanaparAyaNA || 27||

darshayasva naravyAghra sAdhu mAmasukhAnvitAm |
dInAmanAthAM kRRipaNAM vilapantIM nareshvara || 28||

evaM bahuvidhaM tasyAM vilapantyAM punaH punaH |
taM shavaM sampariShvajya vAkkilAntarhitAbravIt || 29||

uttiShTha bhadre gachCha tvaM dadAnIha varaM tava |
janayiShyAmyapatyAni tvayyahaM chAruhAsini || 30||

AtmIye cha varArohe shayanIye chaturdashIm |
aShTamIM vA RRitusnAtA sa.nvishethA mayA saha || 31||

evamuktA tu sA devI tathA chakre pativratA |
yathoktameva tadvAkyaM bhadrA putrArthinI tadA || 32||

sA tena suShuve devI shavena manujAdhipa |
trI~nshAlvA.nshchaturo madrAnsutAnbharatasattama || 33||

tathA tvamapi mayyeva manasA bharatarShabha |
shakto janayituM putrA.nstapoyogabalAnvayAt || 34||

\hrule

\medskip
                  113
\medskip

vaishampAyana uvAcha||

evamuktastayA rAjA tAM devIM punarabravIt |
dharmaviddharmasa.nyuktamidaM vachanamuttamam || 1||

evametatpurA kunti vyuShitAshvashchakAra ha |
yathA tvayoktaM kalyANi sa hyAsIdamaropamaH || 2||

atha tvimaM pravakShyAmi dharmaM tvetaM nibodha me |
purANamRRiShibhirdRRiShTaM dharmavidbhirmahAtmabhiH || 3||

anAvRRitAH kila purA striya AsanvarAnane |
kAmachAravihAriNyaH svatantrAshchArulochane || 4||

tAsAM vyuchcharamANAnAM kaumArAtsubhage patIn |
nAdharmo.abhUdvarArohe sa hi dharmaH purAbhavat || 5||

taM chaiva dharmaM paurANaM tiryagyonigatAH prajAH |
adyApyanuvidhIyante kAmadveShavivarjitAH || 6||

purANadRRiShTo dharmo.ayaM pUjyate cha maharShibhiH || 6||

uttareShu cha rambhoru kuruShvadyApi vartate |
strINAmanugrahakaraH sa hi dharmaH sanAtanaH || 7||

asmi.nstu loke nachirAnmaryAdeyaM shuchismite |
sthApitA yena yasmAchcha tanme vistarataH shRRiNu || 8||

babhUvoddAlako nAma maharShiriti naH shrutam |
shvetaketuriti khyAtaH putrastasyAbhavanmuniH || 9||

maryAdeyaM kRRitA tena mAnuSheShviti naH shrutam |
kopAtkamalapatrAkShi yadarthaM tannibodha me || 10||

shvetaketoH kila purA samakShaM mAtaraM pituH |
jagrAha brAhmaNaH pANau gachChAva iti chAbravIt || 11||

RRiShiputrastataH kopaM chakArAmarShitastadA |
mAtaraM tAM tathA dRRiShTvA nIyamAnAM balAdiva || 12||

kruddhaM taM tu pitA dRRiShTvA shvetaketumuvAcha ha |
mA tAta kopaM kArShIstvameSha dharmaH sanAtanaH || 13||

anAvRRitA hi sarveShAM varNAnAma~NganA bhuvi |
yathA gAvaH sthitAstAta sve sve varNe tathA prajAH || 14||

RRiShiputro.atha taM dharmaM shvetaketurna chakShame |
chakAra chaiva maryAdAmimAM strIpu.nsayorbhuvi || 15||

mAnuSheShu mahAbhAge na tvevAnyeShu jantuShu |
tadA prabhRRiti maryAdA sthiteyamiti naH shrutam || 16||

vyuchcharantyAH patiM nAryA adya prabhRRiti pAtakam |
bhrUNahatyAkRRitaM pApaM bhaviShyatyasukhAvaham || 17||

bhAryAM tathA vyuchcharataH kaumArIM brahmachAriNIm |
pativratAmetadeva bhavitA pAtakaM bhuvi || 18||

patyA niyuktA yA chaiva patnyapatyArthameva cha |
na kariShyati tasyAshcha bhaviShyatyetadeva hi || 19||

iti tena purA bhIru maryAdA sthApitA balAt |
uddAlakasya putreNa dharmyA vai shvetaketunA || 20||

saudAsena cha rambhoru niyuktApatyajanmani |
madayantI jagAmarShiM vasiShThamiti naH shrutam || 21||

tasmAllebhe cha sA putramashmakaM nAma bhAminI |
bhAryA kalmAShapAdasya bhartuH priyachikIrShayA || 22||

asmAkamapi te janma viditaM kamalekShaNe |
kRRiShNadvaipAyanAdbhIru kurUNAM va.nshavRRiddhaye || 23||

ata etAni sarvANi kAraNAni samIkShya vai |
mamaitadvachanaM dharmyaM kartumarhasyanindite || 24||

RRitAvRRitau rAjaputri striyA bhartA yatavrate |
nAtivartavya ityevaM dharmaM dharmavido viduH || 25||

sheSheShvanyeShu kAleShu svAtantryaM strI kilArhati |
dharmametaM janAH santaH purANaM parichakShate || 26||

bhartA bhAryAM rAjaputri dharmyaM vAdharmyameva vA |
yadbrUyAttattathA kAryamiti dharmavido viduH || 27||

visheShataH putragRRiddhI hInaH prajananAtsvayam |
yathAhamanavadyA~Ngi putradarshanalAlasaH || 28||

tathA raktA~NgulitalaH padmapatranibhaH shubhe |
prasAdArthaM mayA te.ayaM shirasyabhyudyato.a~njaliH || 29||

manniyogAtsukeshAnte dvijAtestapasAdhikAt |
putrAnguNasamAyuktAnutpAdayitumarhasi || 30||

tvatkRRite.ahaM pRRithushroNi gachCheyaM putriNAM gatim || 30||

evamuktA tataH kuntI pANDuM parapura~njayam |
pratyuvAcha varArohA bhartuH priyahite ratA || 31||

pitRRiveshmanyahaM bAlA niyuktAtithipUjane |
ugraM paryacharaM tatra brAhmaNaM sa.nshitavratam || 32||

nigUDhanishchayaM dharme yaM taM durvAsasaM viduH |
tamahaM sa.nshitAtmAnaM sarvayatnairatoShayam || 33||

sa me.abhichArasa.nyuktamAchaShTa bhagavAnvaram |
mantragrAmaM cha me prAdAdabravIchchaiva mAmidam || 34||

yaM yaM devaM tvametena mantreNAvAhayiShyasi |
akAmo vA sakAmo vA sa te vashamupaiShyati || 35||

ityuktAhaM tadA tena pitRRiveshmani bhArata |
brAhmaNena vachastathyaM tasya kAlo.ayamAgataH || 36||

anuj~nAtA tvayA devamAhvayeyamahaM nRRipa |
tena mantreNa rAjarShe yathA syAnnau prajA vibho || 37||

AvAhayAmi kaM devaM brUhi tattvavidAM vara |
tvatto.anuj~nApratIkShAM mAM viddhyasminkarmaNi sthitAm || 38||

pANDuruvAcha||

adyaiva tvaM varArohe prayatasva yathAvidhi |
dharmamAvAhaya shubhe sa hi deveShu puNyabhAk || 39||

adharmeNa na no dharmaH sa.nyujyeta katha~nchana |
lokashchAyaM varArohe dharmo.ayamiti ma.nsyate || 40||

dhArmikashcha kurUNAM sa bhaviShyati na sa.nshayaH |
dattasyApi cha dharmeNa nAdharme ra.nsyate manaH || 41||

tasmAddharmaM puraskRRitya niyatA tvaM shuchismite |
upachArAbhichArAbhyAM dharmamArAdhayasva vai || 42||

vaishampAyana uvAcha||

sA tathoktA tathetyuktvA tena bhartrA varA~NganA |
abhivAdyAbhyanuj~nAtA pradakShiNamavartata || 43||

\hrule

\medskip
                  114
\medskip

vaishampAyana uvAcha||

sa.nvatsarAhite garbhe gAndhAryA janamejaya |
AhvayAmAsa vai kuntI garbhArthaM dharmamachyutam || 1||

sA baliM tvaritA devI dharmAyopajahAra ha |
jajApa japyaM vidhivaddattaM durvAsasA purA || 2||

sa~Ngamya sA tu dharmeNa yogamUrtidhareNa vai |
lebhe putraM varArohA sarvaprANabhRRitAM varam || 3||

aindre chandrasamAyukte muhUrte.abhijite.aShTame |
divA madhyagate sUrye tithau puNye.abhipUjite || 4||

samRRiddhayashasaM kuntI suShAva samaye sutam |
jAtamAtre sute tasminvAguvAchAsharIriNI || 5||

eSha dharmabhRRitAM shreShTho bhaviShyati na sa.nshayaH |
yudhiShThira iti khyAtaH pANDoH prathamajaH sutaH || 6||

bhavitA prathito rAjA triShu lokeShu vishrutaH |
yashasA tejasA chaiva vRRittena cha samanvitaH || 7||

dhArmikaM taM sutaM labdhvA pANDustAM punarabravIt |
prAhuH kShatraM balajyeShThaM balajyeShThaM sutaM vRRiNu || 8||

tatastathoktA patyA tu vAyumevAjuhAva sA |
tasmAjjaj~ne mahAbAhurbhImo bhImaparAkramaH || 9||

tamapyatibalaM jAtaM vAgabhyavadadachyutam |
sarveShAM balinAM shreShTho jAto.ayamiti bhArata || 10||

idamatyadbhutaM chAsIjjAtamAtre vRRikodare |
yada~NkAtpatito mAtuH shilAM gAtrairachUrNayat || 11||

kuntI vyAghrabhayodvignA sahasotpatitA kila |
nAnvabudhyata sa.nsuptamutsa~Nge sve vRRikodaram || 12||

tataH sa vajrasa~NghAtaH kumAro.abhyapatadgirau |
patatA tena shatadhA shilA gAtrairvichUrNitA || 13||

tAM shilAM chUrNitAM dRRiShTvA pANDurvismayamAgamat || 13||

yasminnahani bhImastu jaj~ne bharatasattama |
duryodhano.api tatraiva prajaj~ne vasudhAdhipa || 14||

jAte vRRikodare pANDuridaM bhUyo.anvachintayat |
kathaM nu me varaH putro lokashreShTho bhavediti || 15||

daive puruShakAre cha loko.ayaM hi pratiShThitaH |
tatra daivaM tu vidhinA kAlayuktena labhyate || 16||

indro hi rAjA devAnAM pradhAna iti naH shrutam |
aprameyabalotsAho vIryavAnamitadyutiH || 17||

taM toShayitvA tapasA putraM lapsye mahAbalam |
yaM dAsyati sa me putraM sa varIyAnbhaviShyati || 18||

karmaNA manasA vAchA tasmAttapsye mahattapaH || 18||

tataH pANDurmahAtejA mantrayitvA maharShibhiH |
didesha kuntyAH kauravyo vrataM sA.nvatsaraM shubham || 19||

AtmanA cha mahAbAhurekapAdasthito.abhavat |
ugraM sa tapa Atasthe parameNa samAdhinA || 20||

ArirAdhayiShurdevaM tridashAnAM tamIshvaram |
sUryeNa saha dharmAtmA paryavartata bhArata || 21||

taM tu kAlena mahatA vAsavaH pratyabhAShata |
putraM tava pradAsyAmi triShu lokeShu vishrutam || 22||

devAnAM brAhmaNAnAM cha suhRRidAM chArthasAdhakam |
sutaM te.agryaM pradAsyAmi sarvAmitravinAshanam || 23||

ityuktaH kauravo rAjA vAsavena mahAtmanA |
uvAcha kuntIM dharmAtmA devarAjavachaH smaran || 24||

nItimantaM mahAtmAnamAdityasamatejasam |
durAdharShaM kriyAvantamatIvAdbhutadarshanam || 25||

putraM janaya sushroNi dhAma kShatriyatejasAm |
labdhaH prasAdo devendrAttamAhvaya shuchismite || 26||

evamuktA tataH shakramAjuhAva yashasvinI |
athAjagAma devendro janayAmAsa chArjunam || 27||

jAtamAtre kumAre tu vAguvAchAsharIriNI |
mahAgambhIranirghoShA nabho nAdayatI tadA || 28||

kArtavIryasamaH kunti shibitulyaparAkramaH |
eSha shakra ivAjeyo yashaste prathayiShyati || 29||

adityA viShNunA prItiryathAbhUdabhivardhitA |
tathA viShNusamaH prItiM vardhayiShyati te.arjunaH || 30||

eSha madrAnvashe kRRitvA kurU.nshcha saha kekayaiH |
chedikAshikarUShA.nshcha kurulakShma sudhAsyati || 31||

etasya bhujavIryeNa khANDave havyavAhanaH |
medasA sarvabhUtAnAM tRRiptiM yAsyati vai parAm || 32||

grAmaNIshcha mahIpAlAneSha jitvA mahAbalaH |
bhrAtRRibhiH sahito vIrastrInmedhAnAhariShyati || 33||

jAmadagnyasamaH kunti viShNutulyaparAkramaH |
eSha vIryavatAM shreShTho bhaviShyatyaparAjitaH || 34||

tathA divyAni chAstrANi nikhilAnyAhariShyati |
vipranaShTAM shriyaM chAyamAhartA puruSharShabhaH || 35||

etAmatyadbhutAM vAchaM kuntIputrasya sUtake |
uktavAnvAyurAkAshe kuntI shushrAva chAsya tAm || 36||

vAchamuchchAritAmuchchaistAM nishamya tapasvinAm |
babhUva paramo harShaH shatashRRi~NganivAsinAm || 37||

tathA devaRRiShINAM cha sendrANAM cha divaukasAm |
AkAshe dundubhInAM cha babhUva tumulaH svanaH || 38||

udatiShThanmahAghoShaH puShpavRRiShTibhirAvRRitaH |
samavetya cha devAnAM gaNAH pArthamapUjayan || 39||

kAdraveyA vainateyA gandharvApsarasastathA |
prajAnAM patayaH sarve sapta chaiva maharShayaH || 40||

bharadvAjaH kashyapo gautamashcha   vishvAmitro jamadagnirvasiShThaH |
yashchodito bhAskare.abhUtpranaShTe   so.apyatrAtrirbhagavAnAjagAma || 41||

marIchira~NgirAshchaiva pulastyaH pulahaH kratuH |
dakShaH prajApatishchaiva gandharvApsarasastathA || 42||

divyamAlyAmbaradharAH sarvAla~NkArabhUShitAH |
upagAyanti bIbhatsumupanRRityanti chApsarAH || 43||

gandharvaiH sahitaH shrImAnprAgAyata cha tumburuH || 43||

bhImasenograsenau cha UrNAyuranaghastathA |
gopatirdhRRitarAShTrashcha sUryavarchAshcha saptamaH || 44||

yugapastRRiNapaH kArShNirnandishchitrarathastathA |
trayodashaH shAlishirAH parjanyashcha chaturdashaH || 45||

kaliH pa~nchadashashchAtra nAradashchaiva ShoDashaH |
sadvA bRRihadvA bRRihakaH karAlashcha mahAyashAH || 46||

brahmachArI bahuguNaH suparNashcheti vishrutaH |
vishvAvasurbhumanyushcha suchandro dashamastathA || 47||

gItamAdhuryasampannau vikhyAtau cha hahAhuhU |
ityete devagandharvA jagustatra nararShabham || 48||

tathaivApsaraso hRRiShTAH sarvAla~NkArabhUShitAH |
nanRRiturvai mahAbhAgA jagushchAyatalochanAH || 49||

anUnA chAnavadyA cha priyamukhyA guNAvarA |
adrikA cha tathA sAchI mishrakeshI alambusA || 50||

marIchiH shichukA chaiva vidyutparNA tilottamA |
agnikA lakShaNA kShemA devI rambhA manoramA || 51||

asitA cha subAhushcha supriyA suvapustathA |
puNDarIkA sugandhA cha surathA cha pramAthinI || 52||

kAmyA shAradvatI chaiva nanRRitustatra sa~NghashaH |
menakA sahajanyA cha parNikA pu~njikasthalA || 53||

kratusthalA ghRRitAchI cha vishvAchI pUrvachittyapi |
umlochetyabhivikhyAtA pramlocheti cha tA dasha || 54||

urvashyekAdashItyetA jagurAyatalochanAH || 54||

dhAtAryamA cha mitrashcha varuNoM.asho bhagastathA |
indro vivasvAnpUShA cha tvaShTA cha savitA tathA || 55||

parjanyashchaiva viShNushcha AdityAH pAvakArchiShaH |
mahimAnaM pANDavasya vardhayanto.ambare sthitAH || 56||

mRRigavyAdhashcha sharvashcha nirRRitishcha mahAyashAH |
ajaikapAdahirbudhnyaH pinAkI cha parantapaH || 57||

dahano.atheshvarashchaiva kapAlI cha vishAM pate |
sthANurbhavashcha bhagavAnrudrAstatrAvatasthire || 58||

ashvinau vasavashchAShTau marutashcha mahAbalAH |
vishvedevAstathA sAdhyAstatrAsanparisa.nsthitAH || 59||

karkoTako.atha sheShashcha vAsukishcha bhuja~NgamaH |
kachChapashchApakuNDashcha takShakashcha mahoragaH || 60||

AyayustejasA yuktA mahAkrodhA mahAbalAH |
ete chAnye cha bahavastatra nAgA vyavasthitAH || 61||

tArkShyashchAriShTanemishcha garuDashchAsitadhvajaH |
aruNashchAruNishchaiva vainateyA vyavasthitAH || 62||

taddRRiShTvA mahadAshcharyaM vismitA munisattamAH |
adhikAM sma tato vRRittimavartanpANDavAnprati || 63||

pANDustu punarevainAM putralobhAnmahAyashAH |
prAhiNoddarshanIyA~NgIM kuntI tvenamathAbravIt || 64||

nAtashchaturthaM prasavamApatsvapi vadantyuta |
ataH paraM chAriNI syAtpa~nchame bandhakI bhavet || 65||

sa tvaM vidvandharmamimaM buddhigamyaM kathaM nu mAm |
apatyArthaM samutkramya pramAdAdiva bhAShase || 66||

\hrule

\medskip
                  115
\medskip

vaishampAyana uvAcha||

kuntIputreShu jAteShu dhRRitarAShTrAtmajeShu cha |
madrarAjasutA pANDuM raho vachanamabravIt || 1||

na me.asti tvayi santApo viguNe.api parantapa |
nAvaratve varArhAyAH sthitvA chAnagha nityadA || 2||

gAndhAryAshchaiva nRRipate jAtaM putrashataM tathA |
shrutvA na me tathA duHkhamabhavatkurunandana || 3||

idaM tu me mahadduHkhaM tulyatAyAmaputratA |
diShTyA tvidAnIM bharturme kuntyAmapyasti santatiH || 4||

yadi tvapatyasantAnaM kuntirAjasutA mayi |
kuryAdanugraho me syAttava chApi hitaM bhavet || 5||

stambho hi me sapatnItvAdvaktuM kuntisutAM prati |
yadi tu tvaM prasanno me svayamenAM prachodaya || 6||

pANDuruvAcha||

mamApyeSha sadA mAdri hRRidyarthaH parivartate |
na tu tvAM prasahe vaktumiShTAniShTavivakShayA || 7||

tava tvidaM mataM j~nAtvA prayatiShyAmyataH param |
manye dhruvaM mayoktA sA vacho me pratipatsyate || 8||

vaishampAyana uvAcha||

tataH kuntIM punaH pANDurvivikta idamabravIt |
kulasya mama santAnaM lokasya cha kuru priyam || 9||

mama chApiNDanAshAya pUrveShAmapi chAtmanaH |
matpriyArthaM cha kalyANi kuru kalyANamuttamam || 10||

yashaso.arthAya chaiva tvaM kuru karma suduShkaram |
prApyAdhipatyamindreNa yaj~nairiShTaM yashorthinA || 11||

tathA mantravido viprAstapastaptvA suduShkaram |
gurUnabhyupagachChanti yashaso.arthAya bhAmini || 12||

tathA rAjarShayaH sarve brAhmaNAshcha tapodhanAH |
chakruruchchAvachaM karma yashaso.arthAya duShkaram || 13||

sA tvaM mAdrIM plaveneva tArayemAmanindite |
apatyasa.nvibhAgena parAM kIrtimavApnuhi || 14||

evamuktAbravInmAdrIM sakRRichchintaya daivatam |
tasmAtte bhavitApatyamanurUpamasa.nshayam || 15||

tato mAdrI vichAryaiva jagAma manasAshvinau |
tAvAgamya sutau tasyAM janayAmAsaturyamau || 16||

nakulaM sahadevaM cha rUpeNApratimau bhuvi |
tathaiva tAvapi yamau vAguvAchAsharIriNI || 17||

rUpasattvaguNopetAvetAvanyA~njanAnati |
bhAsatastejasAtyarthaM rUpadraviNasampadA || 18||

nAmAni chakrire teShAM shatashRRi~NganivAsinaH |
bhaktyA cha karmaNA chaiva tathAshIrbhirvishAM pate || 19||

jyeShThaM yudhiShThiretyAhurbhImaseneti madhyamam |
arjuneti tRRitIyaM cha kuntIputrAnakalpayan || 20||

pUrvajaM nakuletyevaM sahadeveti chAparam |
mAdrIputrAvakathaya.nste viprAH prItamAnasAH || 21||

anusa.nvatsaraM jAtA api te kurusattamAH || 21||

kuntImatha punaH pANDurmAdryarthe samachodayat |
tamuvAcha pRRithA rAjanrahasyuktA satI sadA || 22||

uktA sakRRiddvandvameShA lebhe tenAsmi va~nchitA |
bibhemyasyAH paribhavAnnArINAM gatirIdRRishI || 23||

nAj~nAsiShamahaM mUDhA dvandvAhvAne phaladvayam |
tasmAnnAhaM niyoktavyA tvayaiSho.astu varo mama || 24||

evaM pANDoH sutAH pa~ncha devadattA mahAbalAH |
sambhUtAH kIrtimantaste kuruva.nshavivardhanAH || 25||

shubhalakShaNasampannAH somavatpriyadarshanAH |
siMhadarpA maheShvAsAH siMhavikrAntagAminaH || 26||

siMhagrIvA manuShyendrA vavRRidhurdevavikramAH || 26||

vivardhamAnAste tatra puNye haimavate girau |
vismayaM janayAmAsurmaharShINAM sameyuShAm || 27||

te cha pa~ncha shataM chaiva kuruva.nshavivardhanAH |
sarve vavRRidhuralpena kAlenApsviva nIrajAH || 28||

\hrule

\medskip
                  116
\medskip

vaishampAyana uvAcha||

darshanIyA.nstataH putrAnpANDuH pa~ncha mahAvane |
tAnpashyanparvate reme svabAhubalapAlitAn || 1||

supuShpitavane kAle kadAchinmadhumAdhave |
bhUtasaMmohane rAjA sabhAryo vyacharadvanam || 2||

palAshaistilakaishchUtaishchampakaiH pAribhadrakaiH |
anyaishcha bahubhirvRRikShaiH phalapuShpasamRRiddhibhiH || 3||

jalasthAnaishcha vividhaiH padminIbhishcha shobhitam |
pANDorvanaM tu samprekShya prajaj~ne hRRidi manmathaH || 4||

prahRRiShTamanasaM tatra viharantaM yathAmaram |
taM mAdryanujagAmaikA vasanaM bibhratI shubham || 5||

samIkShamANaH sa tu tAM vayaHsthAM tanuvAsasam |
tasya kAmaH pravavRRidhe gahane.agnirivotthitaH || 6||

rahasyAtmasamAM dRRiShTvA rAjA rAjIvalochanAm |
na shashAka niyantuM taM kAmaM kAmabalAtkRRitaH || 7||

tata enAM balAdrAjA nijagrAha rahogatAm |
vAryamANastayA devyA visphurantyA yathAbalam || 8||

sa tu kAmaparItAtmA taM shApaM nAnvabudhyata |
mAdrIM maithunadharmeNa gachChamAno balAdiva || 9||

jIvitAntAya kauravyo manmathasya vashaM gataH |
shApajaM bhayamutsRRijya jagAmaiva balAtpriyAm || 10||

tasya kAmAtmano buddhiH sAkShAtkAlena mohitA |
sampramathyendriyagrAmaM pranaShTA saha chetasA || 11||

sa tayA saha sa~Ngamya bhAryayA kurunandana |
pANDuH paramadharmAtmA yuyuje kAladharmaNA || 12||

tato mAdrI samAli~Ngya rAjAnaM gatachetasam |
mumocha duHkhajaM shabdaM punaH punaratIva ha || 13||

saha putraistataH kuntI mAdrIputrau cha pANDavau |
AjagmuH sahitAstatra yatra rAjA tathAgataH || 14||

tato mAdryabravIdrAjannArtA kuntImidaM vachaH |
ekaiva tvamihAgachCha tiShThantvatraiva dArakAH || 15||

tachChrutvA vachanaM tasyAstatraivAvArya dArakAn |
hatAhamiti vikrushya sahasopajagAma ha || 16||

dRRiShTvA pANDuM cha mAdrIM cha shayAnau dharaNItale |
kuntI shokaparItA~NgI vilalApa suduHkhitA || 17||

rakShyamANo mayA nityaM vIraH satatamAtmavAn |
kathaM tvamabhyatikrAntaH shApaM jAnanvanaukasaH || 18||

nanu nAma tvayA mAdri rakShitavyo janAdhipaH |
sA kathaM lobhitavatI vijane tvaM narAdhipam || 19||

kathaM dInasya satataM tvAmAsAdya rahogatAm |
taM vichintayataH shApaM praharShaH samajAyata || 20||

dhanyA tvamasi bAhlIki matto bhAgyatarA tathA |
dRRiShTavatyasi yadvaktraM prahRRiShTasya mahIpateH || 21||

mAdryuvAcha||

vilobhyamAnena mayA vAryamANena chAsakRRit |
AtmA na vArito.anena satyaM diShTaM chikIrShuNA || 22||

kuntyuvAcha||

ahaM jyeShThA dharmapatnI jyeShThaM dharmaphalaM mama |
avashyaM bhAvino bhAvAnmA mAM mAdri nivartaya || 23||

anveShyAmIha bhartAramahaM pretavashaM gatam |
uttiShTha tvaM visRRijyainamimAnrakShasva dArakAn || 24||

mAdryuvAcha||

ahamevAnuyAsyAmi bhartAramapalAyinam |
na hi tRRiptAsmi kAmAnAM tajjyeShThA anumanyatAm || 25||

mAM chAbhigamya kShINo.ayaM kAmAdbharatasattamaH |
tamuchChindyAmasya kAmaM kathaM nu yamasAdane || 26||

na chApyahaM vartayantI nirvisheShaM suteShu te |
vRRittimArye chariShyAmi spRRishedenastathA hi mAm || 27||

tasmAnme sutayoH kunti vartitavyaM svaputravat |
mAM hi kAmayamAno.ayaM rAjA pretavashaM gataH || 28||

rAj~naH sharIreNa saha mamApIdaM kalevaram |
dagdhavyaM supratichChannametadArye priyaM kuru || 29||

dArakeShvapramattA cha bhavethAshcha hitA mama |
ato.anyanna prapashyAmi sa.ndeShTavyaM hi ki~nchana || 30||

vaishampAyana uvAcha||

ityuktvA taM chitAgnisthaM dharmapatnI nararShabham |
madrarAjAtmajA tUrNamanvArohadyashasvinI || 31||

\hrule

\medskip
                  117
\medskip

vaishampAyana uvAcha||

pANDoravabhRRithaM kRRitvA devakalpA maharShayaH |
tato mantramakurvanta te sametya tapasvinaH || 1||

hitvA rAjyaM cha rAShTraM cha sa mahAtmA mahAtapAH |
asminsthAne tapastaptuM tApasA~nsharaNaM gataH || 2||

sa jAtamAtrAnputrA.nshcha dArA.nshcha bhavatAmiha |
pradAyopanidhiM rAjA pANDuH svargamito gataH || 3||

te parasparamAmantrya sarvabhUtahite ratAH |
pANDoH putrAnpuraskRRitya nagaraM nAgasAhvayam || 4||

udAramanasaH siddhA gamane chakrire manaH |
bhIShmAya pANDavAndAtuM dhRRitarAShTrAya chaiva hi || 5||

tasminneva kShaNe sarve tAnAdAya pratasthire |
pANDordArA.nshcha putrA.nshcha sharIraM chaiva tApasAH || 6||

sukhinI sA purA bhUtvA satataM putravatsalA |
prapannA dIrghamadhvAnaM sa~NkShiptaM tadamanyata || 7||

sA nadIrgheNa kAlena samprAptA kurujA~Ngalam |
vardhamAnapuradvAramAsasAda yashasvinI || 8||

taM chAraNasahasrANAM munInAmAgamaM tadA |
shrutvA nAgapure nRRiNAM vismayaH samajAyata || 9||

muhUrtodita Aditye sarve dharmapuraskRRitAH |
sadArAstApasAndraShTuM niryayuH puravAsinaH || 10||

strIsa~NghAH kShatrasa~NghAshcha yAnasa~NghAnsamAsthitAH |
brAhmaNaiH saha nirjagmurbrAhmaNAnAM cha yoShitaH || 11||

tathA viTshUdrasa~NghAnAM mahAnvyatikaro.abhavat |
na kashchidakarodIrShyAmabhavandharmabuddhayaH || 12||

tathA bhIShmaH shAntanavaH somadatto.atha bAhlikaH |
praj~nAchakShushcha rAjarShiH kShattA cha viduraH svayam || 13||

sA cha satyavatI devI kausalyA cha yashasvinI |
rAjadAraiH parivRRitA gAndhArI cha viniryayau || 14||

dhRRitarAShTrasya dAyAdA duryodhanapurogamAH |
bhUShitA bhUShaNaishchitraiH shatasa~NkhyA viniryayuH || 15||

tAnmaharShigaNAnsarvA~nshirobhirabhivAdya cha |
upopavivishuH sarve kauravyAH sapurohitAH || 16||

tathaiva shirasA bhUmAvabhivAdya praNamya cha |
upopavivishuH sarve paurajAnapadA api || 17||

tamakUjamivAj~nAya janaughaM sarvashastadA |
bhIShmo rAjyaM cha rAShTraM cha maharShibhyo nyavedayat || 18||

teShAmatho vRRiddhatamaH pratyutthAya jaTAjinI |
maharShimatamAj~nAya maharShiridamabravIt || 19||

yaH sa kauravyadAyAdaH pANDurnAma narAdhipaH |
kAmabhogAnparityajya shatashRRi~Ngamito gataH || 20||

brahmacharyavratasthasya tasya divyena hetunA |
sAkShAddharmAdayaM putrastasya jAto yudhiShThiraH || 21||

tathemaM balinAM shreShThaM tasya rAj~no mahAtmanaH |
mAtarishvA dadau putraM bhImaM nAma mahAbalam || 22||

puruhUtAdayaM jaj~ne kuntyAM satyaparAkramaH |
yasya kIritrmaheShvAsAnsarvAnabhibhaviShyati || 23||

yau tu mAdrI maheShvAsAvasUta kurusattamau |
ashvibhyAM manujavyAghrAvimau tAvapi tiShThataH || 24||

charatA dharmanityena vanavAsaM yashasvinA |
eSha paitAmaho va.nshaH pANDunA punaruddhRRitaH || 25||

putrANAM janma vRRiddhiM cha vaidikAdhyayanAni cha |
pashyataH satataM pANDoH shashvatprItiravardhata || 26||

vartamAnaH satAM vRRitte putralAbhamavApya cha |
pitRRilokaM gataH pANDuritaH saptadashe.ahani || 27||

taM chitAgatamAj~nAya vaishvAnaramukhe hutam |
praviShTA pAvakaM mAdrI hitvA jIvitamAtmanaH || 28||

sA gatA saha tenaiva patilokamanuvratA |
tasyAstasya cha yatkAryaM kriyatAM tadanantaram || 29||

ime tayoH sharIre dve sutAshcheme tayorvarAH |
kriyAbhiranugRRihyantAM saha mAtrA parantapAH || 30||

pretakArye cha nirvRRitte pitRRimedhaM mahAyashAH |
labhatAM sarvadharmaj~naH pANDuH kurukulodvahaH || 31||

evamuktvA kurUnsarvAnkurUNAmeva pashyatAm |
kShaNenAntarhitAH sarve chAraNA guhyakaiH saha || 32||

gandharvanagarAkAraM tatraivAntarhitaM punaH |
RRiShisiddhagaNaM dRRiShTvA vismayaM te paraM yayuH || 33||

\hrule

\medskip
                  118
\medskip

dhRRitarAShTra uvAcha||

pANDorvidura sarvANi pretakAryANi kAraya |
rAjavadrAjasiMhasya mAdryAshchaiva visheShataH || 1||

pashUnvAsA.nsi ratnAni dhanAni vividhAni cha |
pANDoH prayachCha mAdryAshcha yebhyo yAvachcha vA~nChitam || 2||

yathA cha kuntI satkAraM kuryAnmAdryAstathA kuru |
yathA na vAyurnAdityaH pashyetAM tAM susa.nvRRitAm || 3||

na shochyaH pANDuranaghaH prashasyaH sa narAdhipaH |
yasya pa~ncha sutA vIrA jAtAH surasutopamAH || 4||

vaishampAyana uvAcha||

vidurastaM tathetyuktvA bhIShmeNa saha bhArata |
pANDuM sa.nskArayAmAsa deshe paramasa.nvRRite || 5||

tatastu nagarAttUrNamAjyahomapuraskRRitAH |
nirhRRitAH pAvakA dIptAH pANDo rAjapurohitaiH || 6||

athainamArtavairgandhairmAlyaishcha vividhairvaraiH |
shibikAM samala~nchakrurvAsasAchChAdya sarvashaH || 7||

tAM tathA shobhitAM mAlyairvAsobhishcha mahAdhanaiH |
amAtyA j~nAtayashchaiva suhRRidashchopatasthire || 8||

nRRisiMhaM narayuktena paramAla~NkRRitena tam |
avahanyAnamukhyena saha mAdryA susa.nvRRitam || 9||

pANDureNAtapatreNa chAmaravyajanena cha |
sarvavAditranAdaishcha samala~nchakrire tataH || 10||

ratnAni chApyupAdAya bahUni shatasho narAH |
pradaduH kA~NkShamANebhyaH pANDostatraurdhvadehikam || 11||

atha ChatrANi shubhrANi pANDurANi bRRihanti cha |
AjahruH kauravasyArthe vAsA.nsi ruchirANi cha || 12||

yAjakaiH shuklavAsobhirhUyamAnA hutAshanAH |
agachChannagratastasya dIpyamAnAH svala~NkRRitAH || 13||

brAhmaNAH kShatriyA vaishyAH shUdrAshchaiva sahasrashaH |
rudantaH shokasantaptA anujagmurnarAdhipam || 14||

ayamasmAnapAhAya duHkhe chAdhAya shAshvate |
kRRitvAnAthAnparo nAthaH kva yAsyati narAdhipaH || 15||

kroshantaH pANDavAH sarve bhIShmo vidura eva cha |
ramaNIye vanoddeshe ga~NgAtIre same shubhe || 16||

nyAsayAmAsuratha tAM shibikAM satyavAdinaH |
sabhAryasya nRRisiMhasya pANDorakliShTakarmaNaH || 17||

tatastasya sharIraM tatsarvagandhaniShevitam |
shuchikAlIyakAdigdhaM mukhyasnAnAdhivAsitam || 18||

paryaShi~nchajjalenAshu shAtakumbhamayairghaTaiH || 18||

chandanena cha mukhyena shuklena samalepayan |
kAlAguruvimishreNa tathA tu~Ngarasena cha || 19||

athainaM deshajaiH shuklairvAsobhiH samayojayan |
AchChannaH sa tu vAsobhirjIvanniva nararShabhaH || 20||

shushubhe puruShavyAghro mahArhashayanochitaH || 20||

yAjakairabhyanuj~nAtaM pretakarmaNi niShThitaiH |
ghRRitAvasiktaM rAjAnaM saha mAdryA svala~NkRRitam || 21||

tu~NgapadmakamishreNa chandanena sugandhinA |
anyaishcha vividhairgandhairanalpaiH samadAhayan || 22||

tatastayoH sharIre te dRRiShTvA mohavashaM gatA |
hAhA putreti kausalyA papAta sahasA bhuvi || 23||

tAM prekShya patitAmArtAM paurajAnapado janaH |
ruroda sasvanaM sarvo rAjabhaktyA kRRipAnvitaH || 24||

klAntAnIvArtanAdena sarvANi cha vichukrushuH |
mAnuShaiH saha bhUtAni tiryagyonigatAnyapi || 25||

tathA bhIShmaH shAntanavo vidurashcha mahAmatiH |
sarvashaH kauravAshchaiva prANadanbhRRishaduHkhitAH || 26||

tato bhIShmo.atha viduro rAjA cha saha bandhubhiH |
udakaM chakrire tasya sarvAshcha kuruyoShitaH || 27||

kRRitodakA.nstAnAdAya pANDavA~nshokakarshitAn |
sarvAH prakRRitayo rAja~nshochantyaH paryavArayan || 28||

yathaiva pANDavA bhUmau suShupuH saha bAndhavaiH |
tathaiva nAgarA rAja~nshishyire brAhmaNAdayaH || 29||

tadanAnandamasvasthamAkumAramahRRiShTavat |
babhUva pANDavaiH sArdhaM nagaraM dvAdasha kShapAH || 30||

\hrule

\medskip
                  119
\medskip

vaishampAyana uvAcha||

tataH kShattA cha rAjA cha bhIShmashcha saha bandhubhiH |
daduH shrAddhaM tadA pANDoH svadhAmRRitamayaM tadA || 1||

kurU.nshcha vipramukhyA.nshcha bhojayitvA sahasrashaH |
ratnaughAndvijamukhyebhyo dattvA grAmavarAnapi || 2||

kRRitashauchA.nstatastA.nstu pANDavAnbharatarShabhAn |
AdAya vivishuH paurAH puraM vAraNasAhvayam || 3||

satataM smAnvatapyanta tameva bharatarShabham |
paurajAnapadAH sarve mRRitaM svamiva bAndhavam || 4||

shrAddhAvasAne tu tadA dRRiShTvA taM duHkhitaM janam |
saMmUDhAM duHkhashokArtAM vyAso mAtaramabravIt || 5||

atikrAntasukhAH kAlAH pratyupasthitadAruNAH |
shvaH shvaH pApIyadivasAH pRRithivI gatayauvanA || 6||

bahumAyAsamAkIrNo nAnAdoShasamAkulaH |
luptadharmakriyAchAro ghoraH kAlo bhaviShyati || 7||

gachCha tvaM tyAgamAsthAya yuktA vasa tapovane |
mA drakShyasi kulasyAsya ghoraM sa~NkShayamAtmanaH || 8||

tatheti samanuj~nAya sA pravishyAbravItsnuShAm |
ambike tava putrasya durnayAtkila bhAratAH || 9||

sAnubandhA vina~NkShyanti pautrAshchaiveti naH shrutam || 9||

tatkausalyAmimAmArtAM putrashokAbhipIDitAm |
vanamAdAya bhadraM te gachChAvo yadi manyase || 10||

tathetyukte ambikayA bhIShmamAmantrya suvratA |
vanaM yayau satyavatI snuShAbhyAM saha bhArata || 11||

tAH sughoraM tapaH kRRitvA devyo bharatasattama |
dehaM tyaktvA mahArAja gatimiShTAM yayustadA || 12||

avApnuvanta vedoktAnsa.nskArAnpANDavAstadA |
avardhanta cha bhogA.nste bhu~njAnAH pitRRiveshmani || 13||

dhArtarAShTraishcha sahitAH krIDantaH pitRRiveshmani |
bAlakrIDAsu sarvAsu vishiShTAH pANDavAbhavan || 14||

jave lakShyAbhiharaNe bhojye pA.nsuvikarShaNe |
dhArtarAShTrAnbhImasenaH sarvAnsa parimardati || 15||

harShAdetAnkrIDamAnAngRRihya kAkanilIyane |
shiraHsu cha nigRRihyainAnyodhayAmAsa pANDavaH || 16||

shatamekottaraM teShAM kumArANAM mahaujasAm |
eka eva vimRRidnAti nAtikRRichChrAdvRRikodaraH || 17||

pAdeShu cha nigRRihyainAnvinihatya balAdbalI |
chakarSha kroshato bhUmau ghRRiShTajAnushirokShikAn || 18||

dasha bAlA~njale krIDanbhujAbhyAM parigRRihya saH |
Aste sma salile magnaH pramRRitA.nshcha vimu~nchati || 19||

phalAni vRRikShamAruhya prachinvanti cha te yadA |
tadA pAdaprahAreNa bhImaH kampayate drumam || 20||

prahAravegAbhihatAddrumAdvyAghUrNitAstataH |
saphalAH prapatanti sma drutaM srastAH kumArakAH || 21||

na te niyuddhe na jave na yogyAsu kadAchana |
kumArA uttaraM chakruH spardhamAnA vRRikodaram || 22||

evaM sa dhArtarAShTrANAM spardhamAno vRRikodaraH |
apriye.atiShThadatyantaM bAlyAnna drohachetasA || 23||

tato balamatikhyAtaM dhArtarAShTraH pratApavAn |
bhImasenasya tajj~nAtvA duShTabhAvamadarshayat || 24||

tasya dharmAdapetasya pApAni paripashyataH |
mohAdaishvaryalobhAchcha pApA matirajAyata || 25||

ayaM balavatAM shreShThaH kuntIputro vRRikodaraH |
madhyamaH pANDuputrANAM nikRRityA saMnihanyatAm || 26||

atha tasmAdavarajaM jyeShThaM chaiva yudhiShThiram |
prasahya bandhane baddhvA prashAsiShye vasundharAm || 27||

evaM sa nishchayaM pApaH kRRitvA duryodhanastadA |
nityamevAntaraprekShI bhImasyAsInmahAtmanaH || 28||

tato jalavihArArthaM kArayAmAsa bhArata |
chelakambalaveshmAni vichitrANi mahAnti cha || 29||

pramANakoTyAmuddeshaM sthalaM ki~nchidupetya cha |
krIDAvasAne sarve te shuchivastrAH svala~NkRRitAH || 30||

sarvakAmasamRRiddhaM tadannaM bubhujire shanaiH || 30||

divasAnte parishrAntA vihRRitya cha kurUdvahAH |
vihArAvasatheShveva vIrA vAsamarochayan || 31||

khinnastu balavAnbhImo vyAyAmAbhyadhikastadA |
vAhayitvA kumArA.nstA~njalakrIDAgatAnvibhuH || 32||

pramANakoTyAM vAsArthI suShvApAruhya tatsthalam || 32||

shItaM vAsaM samAsAdya shrAnto madavimohitaH |
nishcheShTaH pANDavo rAjansuShvApa mRRitakalpavat || 33||

tato baddhvA latApAshairbhImaM duryodhanaH shanaiH |
gambhIraM bhImavegaM cha sthalAjjalamapAtayat || 34||

tataH prabuddhaH kaunteyaH sarvaM sa~nChidya bandhanam |
udatiShThajjalAdbhUyo bhImaH praharatAM varaH || 35||

suptaM chApi punaH sarpaistIkShNadaMShTrairmahAviShaiH |
kupitairda.nshayAmAsa sarveShvevA~Ngamarmasu || 36||

daMShTrAshcha daMShTriNAM teShAM marmasvapi nipAtitAH |
tvachaM naivAsya bibhiduH sAratvAtpRRithuvakShasaH || 37||

pratibuddhastu bhImastAnsarvAnsarpAnapothayat |
sArathiM chAsya dayitamapahastena jaghnivAn || 38||

bhojane bhImasenasya punaH prAkShepayadviSham |
kAlakUTaM navaM tIkShNaM sambhRRitaM lomaharShaNam || 39||

vaishyAputrastadAchaShTa pArthAnAM hitakAmyayA |
tachchApi bhuktvAjarayadavikAro vRRikodaraH || 40||

vikAraM na hyajanayatsutIkShNamapi tadviSham |
bhImasaMhanano bhImastadapyajarayattataH || 41||

evaM duryodhanaH karNaH shakunishchApi saubalaH |
anekairabhyupAyaistA~njighA.nsanti sma pANDavAn || 42||

pANDavAshchApi tatsarvaM pratyajAnannari.ndamAH |
udbhAvanamakurvanto vidurasya mate sthitAH || 43||

\hrule

\medskip
                  120
\medskip

janamejaya uvAcha||

kRRipasyApi mahAbrahmansambhavaM vaktumarhasi |
sharastambhAtkathaM jaj~ne kathaM chAstrANyavAptavAn || 1||

vaishampAyana uvAcha||

maharShergautamasyAsIchCharadvAnnAma nAmataH |
putraH kila mahArAja jAtaH saha sharairvibho || 2||

na tasya vedAdhyayane tathA buddhirajAyata |
yathAsya buddhirabhavaddhanurvede parantapa || 3||

adhijagmuryathA vedA.nstapasA brahmavAdinaH |
tathA sa tapasopetaH sarvANyastrANyavApa ha || 4||

dhanurvedaparatvAchcha tapasA vipulena cha |
bhRRishaM santApayAmAsa devarAjaM sa gautamaH || 5||

tato jAlapadIM nAma devakanyAM sureshvaraH |
prAhiNottapaso vighnaM kuru tasyeti kaurava || 6||

sAbhigamyAshramapadaM ramaNIyaM sharadvataH |
dhanurbANadharaM bAlA lobhayAmAsa gautamam || 7||

tAmekavasanAM dRRiShTvA gautamo.apsarasaM vane |
loke.apratimasa.nsthAnAmutphullanayano.abhavat || 8||

dhanushcha hi sharAshchAsya karAbhyAM prApatanbhuvi |
vepathushchAsya tAM dRRiShTvA sharIre samajAyata || 9||

sa tu j~nAnagarIyastvAttapasashcha samanvayAt |
avatasthe mahAprAj~no dhairyeNa parameNa ha || 10||

yastvasya sahasA rAjanvikAraH samapadyata |
tena susrAva reto.asya sa cha tannAvabudhyata || 11||

sa vihAyAshramaM taM cha tAM chaivApsarasaM muniH |
jagAma retastattasya sharastambe papAta ha || 12||

sharastambe cha patitaM dvidhA tadabhavannRRipa |
tasyAtha mithunaM jaj~ne gautamasya sharadvataH || 13||

mRRigayAM charato rAj~naH shantanostu yadRRichChayA |
kashchitsenAcharo.araNye mithunaM tadapashyata || 14||

dhanushcha sasharaM dRRiShTvA tathA kRRiShNAjinAni cha |
vyavasya brAhmaNApatyaM dhanurvedAntagasya tat || 15||

sa rAj~ne darshayAmAsa mithunaM sasharaM tadA || 15||

sa tadAdAya mithunaM rAjAtha kRRipayAnvitaH |
AjagAma gRRihAneva mama putrAviti bruvan || 16||

tataH sa.nvardhayAmAsa sa.nskAraishchApyayojayat |
gautamo.api tadApetya dhanurvedaparo.abhavat || 17||

kRRipayA yanmayA bAlAvimau sa.nvardhitAviti |
tasmAttayornAma chakre tadeva sa mahIpatiH || 18||

nihitau gautamastatra tapasA tAvavindata |
Agamya chAsmai gotrAdi sarvamAkhyAtavA.nstadA || 19||

chaturvidhaM dhanurvedamastrANi vividhAni cha |
nikhilenAsya tatsarvaM guhyamAkhyAtavA.nstadA || 20||

so.achireNaiva kAlena paramAchAryatAM gataH || 20||

tato.adhijagmuH sarve te dhanurvedaM mahArathAH |
dhRRitarAShTrAtmajAshchaiva pANDavAshcha mahAbalAH || 21||

vRRiShNayashcha nRRipAshchAnye nAnAdeshasamAgatAH || 21||

\hrule

\medskip
                  121
\medskip

vaishampAyana uvAcha||

visheShArthI tato bhIShmaH pautrANAM vinayepsayA |
iShvastraj~nAnparyapRRichChadAchAryAnvIryasaMmatAn || 1||

nAlpadhIrnAmahAbhAgastathAnAnAstrakovidaH |
nAdevasattvo vinayetkurUnastre mahAbalAn || 2||

maharShistu bharadvAjo havirdhAne charanpurA |
dadarshApsarasaM sAkShAdghRRitAchImAplutAmRRiShiH || 3||

tasyA vAyuH samuddhUto vasanaM vyapakarShata |
tato.asya retashchaskanda tadRRiShirdroNa Adadhe || 4||

tasminsamabhavaddroNaH kalashe tasya dhImataH |
adhyagIShTa sa vedA.nshcha vedA~NgAni cha sarvashaH || 5||

agniveshyaM mahAbhAgaM bharadvAjaH pratApavAn |
pratyapAdayadAgneyamastraM dharmabhRRitAM varaH || 6||

agniShTujjAtaH sa munistato bharatasattama |
bhAradvAjaM tadAgneyaM mahAstraM pratyapAdayat || 7||

bharadvAjasakhA chAsItpRRiShato nAma pArthivaH |
tasyApi drupado nAma tadA samabhavatsutaH || 8||

sa nityamAshramaM gatvA droNena saha pArShataH |
chikrIDAdhyayanaM chaiva chakAra kShatriyarShabhaH || 9||

tato vyatIte pRRiShate sa rAjA drupado.abhavat |
pA~nchAleShu mahAbAhuruttareShu nareshvaraH || 10||

bharadvAjo.api bhagavAnAruroha divaM tadA |
tataH pitRRiniyuktAtmA putralobhAnmahAyashAH || 11||

shAradvatIM tato droNaH kRRipIM bhAryAmavindata || 11||

agnihotre cha dharme cha dame cha satataM ratA |
alabhadgautamI putramashvatthAmAnameva cha || 12||

sa jAtamAtro vyanadadyathaivochchaiHshravA hayaH |
tachChrutvAntarhitaM bhUtamantarikShasthamabravIt || 13||

ashvasyevAsya yatsthAma nadataH pradisho gatam |
ashvatthAmaiva bAlo.ayaM tasmAnnAmnA bhaviShyati || 14||

sutena tena suprIto bhAradvAjastato.abhavat |
tatraiva cha vasandhImAndhanurvedaparo.abhavat || 15||

sa shushrAva mahAtmAnaM jAmadagnyaM parantapam |
brAhmaNebhyastadA rAjanditsantaM vasu sarvashaH || 16||

vanaM tu prasthitaM rAmaM bhAradvAjastadAbravIt |
AgataM vittakAmaM mAM viddhi droNaM dvijarShabham || 17||

rAma uvAcha||

hiraNyaM mama yachchAnyadvasu ki~nchana vidyate |
brAhmaNebhyo mayA dattaM sarvameva tapodhana || 18||

tathaiveyaM dharA devI sAgarAntA sapattanA |
kashyapAya mayA dattA kRRitsnA nagaramAlinI || 19||

sharIramAtramevAdya mayedamavasheShitam |
astrANi cha mahArhANi shastrANi vividhAni cha || 20||

vRRiNIShva kiM prayachChAmi tubhyaM droNa vadAshu tat || 20||

droNa uvAcha||

astrANi me samagrANi sasaMhArANi bhArgava |
saprayogarahasyAni dAtumarhasyasheShataH || 21||

vaishampAyana uvAcha||

tathetyuktvA tatastasmai prAdAdastrANi bhArgavaH |
sarahasyavrataM chaiva dhanurvedamasheShataH || 22||

pratigRRihya tu tatsarvaM kRRitAstro dvijasattamaH |
priyaM sakhAyaM suprIto jagAma drupadaM prati || 23||

\hrule

\medskip
                  122
\medskip

vaishampAyana uvAcha||

tato drupadamAsAdya bhAradvAjaH pratApavAn |
abravItpArShataM rAjansakhAyaM viddhi mAmiti || 1||

drupada uvAcha||

akRRiteyaM tava praj~nA brahmannAtisama~njasI |
yanmAM bravIShi prasabhaM sakhA te.ahamiti dvija || 2||

na hi rAj~nAmudIrNAnAmevaM bhUtairnaraiH kvachit |
sakhyaM bhavati mandAtma~nshriyA hInairdhanachyutaiH || 3||

sauhRRidAnyapi jIryante kAlena parijIryatAm |
sauhRRidaM me tvayA hyAsItpUrvaM sAmarthyabandhanam || 4||

na sakhyamajaraM loke jAtu dRRishyeta karhichit |
kAmo vainaM viharati krodhashchainaM pravRRishchati || 5||

maivaM jIrNamupAsiShThAH sakhyaM navamupAkuru |
AsItsakhyaM dvijashreShTha tvayA me.arthanibandhanam || 6||

na daridro vasumato nAvidvAnviduShaH sakhA |
shUrasya na sakhA klIbaH sakhipUrvaM kimiShyate || 7||

yayoreva samaM vittaM yayoreva samaM kulam |
tayoH sakhyaM vivAhashcha na tu puShTavipuShTayoH || 8||

nAshrotriyaH shrotriyasya nArathI rathinaH sakhA |
nArAj~nA sa~NgataM rAj~naH sakhipUrvaM kimiShyate || 9||

vaishampAyana uvAcha||

drupadenaivamuktastu bhAradvAjaH pratApavAn |
muhUrtaM chintayAmAsa manyunAbhipariplutaH || 10||

sa vinishchitya manasA pA~nchAlaM prati buddhimAn |
jagAma kurumukhyAnAM nagaraM nAgasAhvayam || 11||

kumArAstvatha niShkramya sametA gajasAhvayAt |
krIDanto vITayA tatra vIrAH paryacharanmudA || 12||

papAta kUpe sA vITA teShAM vai krIDatAM tadA |
na cha te pratyapadyanta karma vITopalabdhaye || 13||

atha droNaH kumArA.nstAndRRiShTvA kRRityavatastadA |
prahasya mandaM paishalyAdabhyabhAShata vIryavAn || 14||

aho nu dhigbalaM kShAtraM dhigetAM vaH kRRitAstratAm |
bharatasyAnvaye jAtA ye vITAM nAdhigachChata || 15||

eSha muShTiriShIkANAM mayAstreNAbhimantritaH |
asya vIryaM nirIkShadhvaM yadanyasya na vidyate || 16||

vetsyAmIShIkayA vITAM tAmiShIkAmathAnyayA |
tAmanyayA samAyogo vITAyA grahaNe mama || 17||

tadapashyankumArAste vismayotphullalochanAH |
aveShkya choddhRRitAM vITAM vITAveddhAramabruvan || 18||

abhivAdayAmahe brahmannaitadanyeShu vidyate |
ko.asi kaM tvAbhijAnImo vayaM kiM karavAmahe || 19||

droNa uvAcha||

AchakShadhvaM cha bhIShmAya rUpeNa cha guNaishcha mAm |
sa eva sumahAbuddhiH sAmprataM pratipatsyate || 20||

vaishampAyana uvAcha||

tathetyuktvA tu te sarve bhIShmamUchuH pitAmaham |
brAhmaNasya vachastathyaM tachcha karmavisheShavat || 21||

bhIShmaH shrutvA kumArANAM droNaM taM pratyajAnata |
yuktarUpaH sa hi gururityevamanuchintya cha || 22||

athainamAnIya tadA svayameva susatkRRitam |
paripaprachCha nipuNaM bhIShmaH shastrabhRRitAM varaH || 23||

hetumAgamane tasya droNaH sarvaM nyavedayat || 23||

maharSheragniveshyasya sakAshamahamachyuta |
astrArthamagamaM pUrvaM dhanurvedajighRRikShayA || 24||

brahmachArI vinItAtmA jaTilo bahulAH samAH |
avasaM tatra suchiraM dhanurvedachikIrShayA || 25||

pA~nchAlarAjaputrastu yaj~naseno mahAbalaH |
mayA sahAkarodvidyAM guroH shrAmyansamAhitaH || 26||

sa me tatra sakhA chAsIdupakArI priyashcha me |
tenAhaM saha sa~Ngamya ratavAnsuchiraM bata || 27||

bAlyAtprabhRRiti kauravya sahAdhyayanameva cha || 27||

sa samAsAdya mAM tatra priyakArI priya.nvadaH |
abravIditi mAM bhIShma vachanaM prItivardhanam || 28||

ahaM priyatamaH putraH piturdroNa mahAtmanaH |
abhiShekShyati mAM rAjye sa pA~nchAlyo yadA tadA || 29||

tvadbhojyaM bhavitA rAjyaM sakhe satyena te shape |
mama bhogAshcha vittaM cha tvadadhInaM sukhAni cha || 30||

evamuktaH pravavrAja kRRitAstro.ahaM dhanepsayA |
abhiShiktaM cha shrutvainaM kRRitArtho.asmIti chintayan || 31||

priyaM sakhAyaM suprIto rAjyasthaM punarAvrajam |
sa.nsmaransa~NgamaM chaiva vachanaM chaiva tasya tat || 32||

tato drupadamAgamya sakhipUrvamahaM prabho |
abruvaM puruShavyAghra sakhAyaM viddhi mAmiti || 33||

upasthitaM tu drupadaH sakhivachchAbhisa~Ngatam |
sa mAM nirAkAramiva prahasannidamabravIt || 34||

akRRiteyaM tava praj~nA brahmannAtisama~njasI |
yadAttha mAM tvaM prasabhaM sakhA te.ahamiti dvija || 35||

na hi rAj~nAmudIrNAnAmevambhUtairnaraiH kvachit |
sakhyaM bhavati mandAtma~nshriyA hInairdhanachyutaiH || 36||

nAshrotriyaH shrotriyasya nArathI rathinaH sakhA |
nArAjA pArthivasyApi sakhipUrvaM kimiShyate || 37||

drupadenaivamukto.ahaM manyunAbhipariplutaH |
abhyAgachChaM kurUnbhIShma shiShyairarthI guNAnvitaiH || 38||

pratijagrAha taM bhIShmo guruM pANDusutaiH saha |
pautrAnAdAya tAnsarvAnvasUni vividhAni cha || 39||

shiShyA iti dadau rAjandroNAya vidhipUrvakam |
sa cha shiShyAnmaheShvAsaH pratijagrAha kauravAn || 40||

pratigRRihya cha tAnsarvAndroNo vachanamabravIt |
rahasyekaH pratItAtmA kRRitopasadanA.nstadA || 41||

kAryaM me kA~NkShitaM ki~nchiddhRRidi samparivartate |
kRRitAstraistatpradeyaM me tadRRitaM vadatAnaghAH || 42||

tachChrutvA kauraveyAste tUShNImAsanvishAM pate |
arjunastu tataH sarvaM pratijaj~ne parantapaH || 43||

tato.arjunaM mUrdhni tadA samAghrAya punaH punaH |
prItipUrvaM pariShvajya praruroda mudA tadA || 44||

tato droNaH pANDuputrAnastrANi vividhAni cha |
grAhayAmAsa divyAni mAnuShANi cha vIryavAn || 45||

rAjaputrAstathaivAnye sametya bharatarShabha |
abhijagmustato droNamastrArthe dvijasattamam || 46||

vRRiShNayashchAndhakAshchaiva nAnAdeshyAshcha pArthivAH || 46||

sUtaputrashcha rAdheyo guruM droNamiyAttadA |
spardhamAnastu pArthena sUtaputro.atyamarShaNaH || 47||

duryodhanamupAshritya pANDavAnatyamanyata || 47||

\hrule

\medskip
                  123
\medskip

vaishampAyana uvAcha||

arjunastu paraM yatnamAtasthe gurupUjane |
astre cha paramaM yogaM priyo droNasya chAbhavat || 1||

droNena tu tadAhUya rahasyukto.annasAdhakaH |
andhakAre.arjunAyAnnaM na deyaM te katha~nchana || 2||

tataH kadAchidbhu~njAne pravavau vAyurarjune |
tena tatra pradIpaH sa dIpyamAno nivApitaH || 3||

bhu~Nkta evArjuno bhaktaM na chAsyAsyAdvyamuhyata |
hastastejasvino nityamannagrahaNakAraNAt || 4||

tadabhyAsakRRitaM matvA rAtrAvabhyasta pANDavaH || 4||

tasya jyAtalanirghoShaM droNaH shushrAva bhArata |
upetya chainamutthAya pariShvajyedamabravIt || 5||

prayatiShye tathA kartuM yathA nAnyo dhanurdharaH |
tvatsamo bhavitA loke satyametadbravImi te || 6||

tato droNo.arjunaM bhUyo ratheShu cha gajeShu cha |
ashveShu bhUmAvapi cha raNashikShAmashikShayat || 7||

gadAyuddhe.asicharyAyAM tomaraprAsashaktiShu |
droNaH sa~NkIrNayuddheShu shikShayAmAsa pANDavam || 8||

tasya tatkaushalaM dRRiShTvA dhanurvedajighRRikShavaH |
rAjAno rAjaputrAshcha samAjagmuH sahasrashaH || 9||

tato niShAdarAjasya hiraNyadhanuShaH sutaH |
ekalavyo mahArAja droNamabhyAjagAma ha || 10||

na sa taM pratijagrAha naiShAdiriti chintayan |
shiShyaM dhanuShi dharmaj~nasteShAmevAnvavekShayA || 11||

sa tu droNasya shirasA pAdau gRRihya parantapaH |
araNyamanusamprAptaH kRRitvA droNaM mahImayam || 12||

tasminnAchAryavRRittiM cha paramAmAsthitastadA |
iShvastre yogamAtasthe paraM niyamamAsthitaH || 13||

parayA shraddhayA yukto yogena parameNa cha |
vimokShAdAnasandhAne laghutvaM paramApa saH || 14||

atha droNAbhyanuj~nAtAH kadAchitkurupANDavAH |
rathairviniryayuH sarve mRRigayAmarimardanAH || 15||

tatropakaraNaM gRRihya naraH kashchidyadRRichChayA |
rAjannanujagAmaikaH shvAnamAdAya pANDavAn || 16||

teShAM vicharatAM tatra tattatkarma chikIrShatAm |
shvA charansa vane mUDho naiShAdiM prati jagmivAn || 17||

sa kRRiShNaM maladigdhA~NgaM kRRiShNAjinadharaM vane |
naiShAdiM shvA samAlakShya bhaSha.nstasthau tadantike || 18||

tadA tasyAtha bhaShataH shunaH sapta sharAnmukhe |
lAghavaM darshayannastre mumocha yugapadyathA || 19||

sa tu shvA sharapUrNAsyaH pANDavAnAjagAma ha |
taM dRRiShTvA pANDavA vIrA vismayaM paramaM yayuH || 20||

lAghavaM shabdavedhitvaM dRRiShTvA tatparamaM tadA |
prekShya taM vrIDitAshchAsanprashasha.nsushcha sarvashaH || 21||

taM tato.anveShamANAste vane vananivAsinam |
dadRRishuH pANDavA rAjannasyantamanishaM sharAn || 22||

na chainamabhyajAna.nste tadA vikRRitadarshanam |
athainaM paripaprachChuH ko bhavAnkasya vetyuta || 23||

ekalavya uvAcha||

niShAdAdhipatervIrA hiraNyadhanuShaH sutam |
droNashiShyaM cha mAM vitta dhanurvedakRRitashramam || 24||

vaishampAyana uvAcha||

te tamAj~nAya tattvena punarAgamya pANDavAH |
yathAvRRittaM cha te sarvaM droNAyAchakhyuradbhutam || 25||

kaunteyastvarjuno rAjannekalavyamanusmaran |
raho droNaM samAgamya praNayAdidamabravIt || 26||

nanvahaM parirabhyaikaH prItipUrvamidaM vachaH |
bhavatokto na me shiShyastvadvishiShTo bhaviShyati || 27||

atha kasmAnmadvishiShTo lokAdapi cha vIryavAn |
astyanyo bhavataH shiShyo niShAdAdhipateH sutaH || 28||

muhUrtamiva taM droNashchintayitvA vinishchayam |
savyasAchinamAdAya naiShAdiM prati jagmivAn || 29||

dadarsha maladigdhA~NgaM jaTilaM chIravAsasam |
ekalavyaM dhanuShpANimasyantamanishaM sharAn || 30||

ekalavyastu taM dRRiShTvA droNamAyAntamantikAt |
abhigamyopasa~NgRRihya jagAma shirasA mahIm || 31||

pUjayitvA tato droNaM vidhivatsa niShAdajaH |
nivedya shiShyamAtmAnaM tasthau prA~njaliragrataH || 32||

tato droNo.abravIdrAjannekalavyamidaM vachaH |
yadi shiShyo.asi me tUrNaM vetanaM sampradIyatAm || 33||

ekalavyastu tachChrutvA prIyamANo.abravIdidam |
kiM prayachChAmi bhagavannAj~nApayatu mAM guruH || 34||

na hi ki~nchidadeyaM me gurave brahmavittama |
tamabravIttvayA~NguShTho dakShiNo dIyatAM mama || 35||

ekalavyastu tachChrutvA vacho droNasya dAruNam |
pratij~nAmAtmano rakShansatye cha nirataH sadA || 36||

tathaiva hRRiShTavadanastathaivAdInamAnasaH |
ChittvAvichArya taM prAdAddroNAyA~NguShThamAtmanaH || 37||

tataH paraM tu naiShAdira~NgulIbhirvyakarShata |
na tathA sa tu shIghro.abhUdyathA pUrvaM narAdhipa || 38||

tato.arjunaH prItamanA babhUva vigatajvaraH |
droNashcha satyavAgAsInnAnyo.abhyabhavadarjunam || 39||

droNasya tu tadA shiShyau gadAyogyAM visheShataH |
duryodhanashcha bhImashcha kurUNAmabhyagachChatAm || 40||

ashvatthAmA rahasyeShu sarveShvabhyadhiko.abhavat |
tathAti puruShAnanyAntsArukau yamajAvubhau || 41||

yudhiShThiro rathashreShThaH sarvatra tu dhana~njayaH || 41||

prathitaH sAgarAntAyAM rathayUthapayUthapaH |
buddhiyogabalotsAhaiH sarvAstreShu cha pANDavaH || 42||

astre gurvanurAge cha vishiShTo.abhavadarjunaH |
tulyeShvastropadesheShu sauShThavena cha vIryavAn || 43||

ekaH sarvakumArANAM babhUvAtiratho.arjunaH || 43||

prANAdhikaM bhImasenaM kRRitavidyaM dhana~njayam |
dhArtarAShTrA durAtmAno nAmRRiShyanta narAdhipa || 44||

tA.nstu sarvAnsamAnIya sarvavidyAsu niShThitAn |
droNaH praharaNaj~nAne jij~nAsuH puruSharShabha || 45||

kRRitrimaM bhAsamAropya vRRikShAgre shilpibhiH kRRitam |
avij~nAtaM kumArANAM lakShyabhUtamupAdishat || 46||

droNa uvAcha||

shIghraM bhavantaH sarve vai dhanUMShyAdAya satvarAH |
bhAsametaM samuddishya tiShThantAM saMhiteShavaH || 47||

madvAkyasamakAlaM cha shiro.asya vinipAtyatAm |
ekaikasho niyokShyAmi tathA kuruta putrakAH || 48||

vaishampAyana uvAcha||

tato yudhiShThiraM pUrvamuvAchA~NgirasAM varaH |
sandhatsva bANaM durdharSha madvAkyAnte vimu~ncha cha || 49||

tato yudhiShThiraH pUrvaM dhanurgRRihya mahAravam |
tasthau bhAsaM samuddishya guruvAkyaprachoditaH || 50||

tato vitatadhanvAnaM droNastaM kurunandanam |
sa muhUrtAduvAchedaM vachanaM bharatarShabha || 51||

pashyasyenaM drumAgrasthaM bhAsaM naravarAtmaja |
pashyAmItyevamAchAryaM pratyuvAcha yudhiShThiraH || 52||

sa muhUrtAdiva punardroNastaM pratyabhAShata |
atha vRRikShamimaM mAM vA bhrAtRRinvApi prapashyasi || 53||

tamuvAcha sa kaunteyaH pashyAmyenaM vanaspatim |
bhavantaM cha tathA bhrAtRRinbhAsaM cheti punaH punaH || 54||

tamuvAchApasarpeti droNo.aprItamanA iva |
naitachChakyaM tvayA veddhuM lakShyamityeva kutsayan || 55||

tato duryodhanAdI.nstAndhArtarAShTrAnmahAyashAH |
tenaiva kramayogena jij~nAsuH paryapRRichChata || 56||

anyA.nshcha shiShyAnbhImAdInrAj~nashchaivAnyadeshajAn |
tathA cha sarve sarvaM tatpashyAma iti kutsitAH || 57||

tato dhana~njayaM droNaH smayamAno.abhyabhAShata |
tvayedAnIM prahartavyametallakShyaM nishamyatAm || 58||

madvAkyasamakAlaM te moktavyo.atra bhavechCharaH |
vitatya kArmukaM putra tiShTha tAvanmuhUrtakam || 59||

evamuktaH savyasAchI maNDalIkRRitakArmukaH |
tasthau lakShyaM samuddishya guruvAkyaprachoditaH || 60||

muhUrtAdiva taM droNastathaiva samabhAShata |
pashyasyenaM sthitaM bhAsaM drumaM mAmapi vetyuta || 61||

pashyAmyenaM bhAsamiti droNaM pArtho.abhyabhAShata |
na tu vRRikShaM bhavantaM vA pashyAmIti cha bhArata || 62||

tataH prItamanA droNo muhUrtAdiva taM punaH |
pratyabhAShata durdharShaH pANDavAnAM ratharShabham || 63||

bhAsaM pashyasi yadyenaM tathA brUhi punarvachaH |
shiraH pashyAmi bhAsasya na gAtramiti so.abravIt || 64||

arjunenaivamuktastu droNo hRRiShTatanUruhaH |
mu~nchasvetyabravItpArthaM sa mumochAvichArayan || 65||

tatastasya nagasthasya kShureNa nishitena ha |
shira utkRRitya tarasA pAtayAmAsa pANDavaH || 66||

tasminkarmaNi sa.nsiddhe paryashvajata phalgunam |
mene cha drupadaM sa~Nkhye sAnubandhaM parAjitam || 67||

kasyachittvatha kAlasya sashiShyo.a~NgirasAM varaH |
jagAma ga~NgAmabhito majjituM bharatarShabha || 68||

avagADhamatho droNaM salile salilecharaH |
grAho jagrAha balavA~nja~NghAnte kAlachoditaH || 69||

sa samartho.api mokShAya shiShyAnsarvAnachodayat |
grAhaM hatvA mokShayadhvaM mAmiti tvarayanniva || 70||

tadvAkyasamakAlaM tu bIbhatsurnishitaiH sharaiH |
AvApaiH pa~nchabhirgrAhaM magnamambhasyatADayat || 71||

itare tu visaMmUDhAstatra tatra prapedire || 71||

taM cha dRRiShTvA kriyopetaM droNo.amanyata pANDavam |
vishiShTaM sarvashiShyebhyaH prItimA.nshchAbhavattadA || 72||

sa pArthabANairbahudhA khaNDashaH parikalpitaH |
grAhaH pa~nchatvamApede ja~NghAM tyaktvA mahAtmanaH || 73||

athAbravInmahAtmAnaM bhAradvAjo mahAratham |
gRRihANedaM mahAbAho vishiShTamatidurdharam || 74||

astraM brahmashiro nAma saprayoganivartanam || 74||

na cha te mAnuSheShvetatprayoktavyaM katha~nchana |
jagadvinirdahedetadalpatejasi pAtitam || 75||

asAmAnyamidaM tAta lokeShvastraM nigadyate |
taddhArayethAH prayataH shRRiNu chedaM vacho mama || 76||

bAdhetAmAnuShaH shatruryadA tvAM vIra kashchana |
tadvadhAya prayu~njIthAstadAstramidamAhave || 77||

tatheti tatpratishrutya bIbhatsuH sa kRRitA~njaliH |
jagrAha paramAstraM tadAha chainaM punarguruH || 78||

bhavitA tvatsamo nAnyaH pumA.Nlloke dhanurdharaH || 78||

\hrule

\medskip
              jatugRRihadAhaparva
                  124
\medskip

vaishampAyana uvAcha||

kRRitAstrAndhArtarAShTrA.nshcha pANDuputrA.nshcha bhArata |
dRRiShTvA droNo.abravIdrAjandhRRitarAShTraM janeshvaram || 1||

kRRipasya somadattasya bAhlIkasya cha dhImataH |
gA~Ngeyasya cha sAMnidhye vyAsasya vidurasya cha || 2||

rAjansamprAptavidyAste kumarAH kurusattama |
te darshayeyuH svAM shikShAM rAjannanumate tava || 3||

tato.abravInmahArAjaH prahRRiShTenAntarAtmanA |
bhAradvAja mahatkarma kRRitaM te dvijasattama || 4||

yadA tu manyase kAlaM yasmindeshe yathA yathA |
tathA tathA vidhAnAya svayamAj~nApayasva mAm || 5||

spRRihayAmyadya nirvedAtpuruShANAM sachakShuShAm |
astrahetoH parAkrAntAnye me drakShyanti putrakAn || 6||

kShattaryadgururAchAryo bravIti kuru tattathA |
na hIdRRishaM priyaM manye bhavitA dharmavatsala || 7||

tato rAjAnamAmantrya vidurAnugato bahiH |
bhAradvAjo mahAprAj~no mApayAmAsa medinIm || 8||

samAmavRRikShAM nirgulmAmudakpravaNasa.nsthitAm || 8||

tasyAM bhUmau baliM chakre tithau nakShatrapUjite |
avaghuShTaM pure chApi tadarthaM vadatAM vara || 9||

ra~NgabhUmau suvipulaM shAstradRRiShTaM yathAvidhi |
prekShAgAraM suvihitaM chakrustatra cha shilpinaH || 10||

rAj~naH sarvAyudhopetaM strINAM chaiva nararShabha || 10||

ma~nchA.nshcha kArayAmAsustatra jAnapadA janAH |
vipulAnuchChrayopetA~nshibikAshcha mahAdhanAH || 11||

tasmi.nstato.ahani prApte rAjA sasachivastadA |
bhIShmaM pramukhataH kRRitvA kRRipaM chAchAryasattamam || 12||

muktAjAlaparikShiptaM vaiDUryamaNibhUShitam |
shAtakumbhamayaM divyaM prekShAgAramupAgamat || 13||

gAndhArI cha mahAbhAgA kuntI cha jayatAM vara |
striyashcha sarvA yA rAj~naH sapreShyAH saparichChadAH || 14||

harShAdAruruhurma~nchAnmeruM devastriyo yathA || 14||

brAhmaNakShatriyAdyaM cha chAturvarNyaM purAddrutam |
darshanepsu samabhyAgAtkumArANAM kRRitAstratAm || 15||

pravAditaishcha vAditrairjanakautUhalena cha |
mahArNava iva kShubdhaH samAjaH so.abhavattadA || 16||

tataH shuklAmbaradharaH shuklayaj~nopavItavAn |
shuklakeshaH sitashmashruH shuklamAlyAnulepanaH || 17||

ra~NgamadhyaM tadAchAryaH saputraH pravivesha ha |
nabho jaladharairhInaM sA~NgAraka ivA.nshumAn || 18||

sa yathAsamayaM chakre baliM balavatAM varaH |
brAhmaNA.nshchAtra mantraj~nAnvAchayAmAsa ma~Ngalam || 19||

atha puNyAhaghoShasya puNyasya tadanantaram |
vivishurvividhaM gRRihya shastropakaraNaM narAH || 20||

tato baddhatanutrANA baddhakakShyA mahAbalAH |
baddhatUNAH sadhanuSho vivishurbharatarShabhAH || 21||

anujyeShThaM cha te tatra yudhiShThirapurogamAH |
chakrurastraM mahAvIryAH kumArAH paramAdbhutam || 22||

kechichCharAkShepabhayAchChirA.nsyavananAmire |
manujA dhRRiShTamapare vIkShAM chakruH savismayAH || 23||

te sma lakShyANi vividhurbANairnAmA~NkashobhitaiH |
vividhairlAghavotsRRiShTairuhyanto vAjibhirdrutam || 24||

tatkumArabalaM tatra gRRihItasharakArmukam |
gandharvanagarAkAraM prekShya te vismitAbhavan || 25||

sahasA chukrushustatra narAH shatasahasrashaH |
vismayotphullanayanAH sAdhu sAdhviti bhArata || 26||

kRRitvA dhanuShi te mArgAnrathacharyAsu chAsakRRit |
gajapRRiShThe.ashvapRRiShThe cha niyuddhe cha mahAbalAH || 27||

gRRihItakhaDgacharmANastato bhUyaH prahAriNaH |
tsarumArgAnyathoddiShTA.nshcheruH sarvAsu bhUmiShu || 28||

lAghavaM sauShThavaM shobhAM sthiratvaM dRRiDhamuShTitAm |
dadRRishustatra sarveShAM prayoge khaDgacharmaNAm || 29||

atha tau nityasaMhRRiShTau suyodhanavRRikodarau |
avatIrNau gadAhastAvekashRRi~NgAvivAchalau || 30||

baddhakakShyau mahAbAhU pauruShe paryavasthitau |
bRRiMhantau vAshitAhetoH samadAviva ku~njarau || 31||

tau pradakShiNasavyAni maNDalAni mahAbalau |
cheraturnirmalagadau samadAviva govRRiShau || 32||

viduro dhRRitarAShTrAya gAndhAryai pANDavAraNiH |
nyavedayetAM tatsarvaM kumArANAM vicheShTitam || 33||

\hrule

\medskip
                  125
\medskip

vaishampAyana uvAcha||

kururAje cha ra~Ngasthe bhIme cha balinAM vare |
pakShapAtakRRitasnehaH sa dvidhevAbhavajjanaH || 1||

hA vIra kururAjeti hA bhImeti cha nardatAm |
puruShANAM suvipulAH praNAdAH sahasotthitAH || 2||

tataH kShubdhArNavanibhaM ra~NgamAlokya buddhimAn |
bhAradvAjaH priyaM putramashvatthAmAnamabravIt || 3||

vArayaitau mahAvIryau kRRitayogyAvubhAvapi |
mA bhUdra~Ngaprakopo.ayaM bhImaduryodhanodbhavaH || 4||

tatastAvudyatagadau guruputreNa vAritau |
yugAntAnilasa~NkShubdhau mahAvegAvivArNavau || 5||

tato ra~NgA~NgaNagato droNo vachanamabravIt |
nivArya vAditragaNaM mahAmeghanibhasvanam || 6||

yo me putrAtpriyataraH sarvAstraviduShAM varaH |
aindririndrAnujasamaH sa pArtho dRRishyatAmiti || 7||

AchAryavachanenAtha kRRitasvastyayano yuvA |
baddhagodhA~NgulitrANaH pUrNatUNaH sakArmukaH || 8||

kA~nchanaM kavachaM bibhratpratyadRRishyata phalgunaH |
sArkaH sendrAyudhataDitsasandhya iva toyadaH || 9||

tataH sarvasya ra~Ngasya samutpi~njo.abhavanmahAn |
prAvAdyanta cha vAdyAni sasha~NkhAni samantataH || 10||

eSha kuntIsutaH shrImAneSha pANDavamadhyamaH |
eSha putro mahendrasya kurUNAmeSha rakShitA || 11||

eSho.astraviduShAM shreShTha eSha dharmabhRRitAM varaH |
eSha shIlavatAM chApi shIlaj~nAnanidhiH paraH || 12||

ityevamatulA vAchaH shRRiNvantyAH prekShakeritAH |
kuntyAH prasnavasaMmishrairasraiH klinnamuro.abhavat || 13||

tena shabdena mahatA pUrNashrutirathAbravIt |
dhRRitarAShTro narashreShTho viduraM hRRiShTamAnasaH || 14||

kShattaH kShubdhArNavanibhaH kimeSha sumahAsvanaH |
sahasaivotthito ra~Nge bhindanniva nabhastalam || 15||

vidura uvAcha||

eSha pArtho mahArAja phalgunaH pANDunandanaH |
avatIrNaH sakavachastatraiSha sumahAsvanaH || 16||

dhRRitarAShTra uvAcha||

dhanyo.asmyanugRRihIto.asmi rakShito.asmi mahAmate |
pRRithAraNisamudbhUtaistribhiH pANDavavahnibhiH || 17||

vaishampAyana uvAcha||

tasminsamudite ra~Nge katha~nchitparyavasthite |
darshayAmAsa bIbhatsurAchAryAdastralAghavam || 18||

AgneyenAsRRijadvahniM vAruNenAsRRijatpayaH |
vAyavyenAsRRijadvAyuM pArjanyenAsRRijadghanAn || 19||

bhaumena prAvishadbhUmiM pArvatenAsRRijadgirIn |
antardhAnena chAstreNa punarantarhito.abhavat || 20||

kShaNAtprA.nshuH kShaNAddhrasvaH kShaNAchcha rathadhUrgataH |
kShaNena rathamadhyasthaH kShaNenAvApatanmahIm || 21||

sukumAraM cha sUkShmaM cha guruM chApi gurupriyaH |
sauShThavenAbhisa.nyuktaH so.avidhyadvividhaiH sharaiH || 22||

bhramatashcha varAhasya lohasya pramukhe samam |
pa~ncha bANAnasa.nsaktAnsa mumochaikabANavat || 23||

gavye viShANakoshe cha chale rajjvavalambite |
nichakhAna mahAvIryaH sAyakAnekavi.nshatim || 24||

ityevamAdi sumahatkhaDge dhanuShi chAbhavat |
gadAyAM shastrakushalo darshanAni vyadarshayat || 25||

tataH samAptabhUyiShThe tasminkarmaNi bhArata |
mandIbhUte samAje cha vAditrasya cha nisvane || 26||

dvAradeshAtsamudbhUto mAhAtmya balasUchakaH |
vajraniShpeShasadRRishaH shushruve bhujanisvanaH || 27||

dIryante kiM nu girayaH kiM svidbhUmirvidIryate |
kiM svidApUryate vyoma jalabhAraghanairghanaiH || 28||

ra~NgasyaivaM matirabhUtkShaNena vasudhAdhipa |
dvAraM chAbhimukhAH sarve babhUvuH prekShakAstadA || 29||

pa~nchabhirbhrAtRRibhiH pArthairdroNaH parivRRito babhau |
pa~nchatAreNa sa.nyuktaH sAvitreNeva chandramAH || 30||

ashvatthAmnA cha sahitaM bhrAtRRiNAM shatamUrjitam |
duryodhanamamitraghnamutthitaM paryavArayat || 31||

sa taistadA bhrAtRRibhirudyatAyudhai  rvRRito gadApANiravasthitaiH sthitaH |
babhau yathA dAnavasa~NkShaye purA   pura.ndaro devagaNaiH samAvRRitaH || 32||

\hrule

\medskip
                  126
\medskip

vaishampAyana uvAcha||

datte.avakAshe puruShairvismayotphullalochanaiH |
vivesha ra~NgaM vistIrNaM karNaH parapura~njayaH || 1||

sahajaM kavachaM bibhratkuNDaloddyotitAnanaH |
sadhanurbaddhanistri.nshaH pAdachArIva parvataH || 2||

kanyAgarbhaH pRRithuyashAH pRRithAyAH pRRithulochanaH |
tIkShNA.nshorbhAskarasyA.nshaH karNo.arigaNasUdanaH || 3||

siMharShabhagajendrANAM tulyavIryaparAkramaH |
dIptikAntidyutiguNaiH sUryendujvalanopamaH || 4||

prA.nshuH kanakatAlAbhaH siMhasaMhanano yuvA |
asa~NkhyeyaguNaH shrImAnbhAskarasyAtmasambhavaH || 5||

sa nirIkShya mahAbAhuH sarvato ra~NgamaNDalam |
praNAmaM droNakRRipayornAtyAdRRitamivAkarot || 6||

sa sAmAjajanaH sarvo nishchalaH sthiralochanaH |
ko.ayamityAgatakShobhaH kautUhalaparo.abhavat || 7||

so.abravInmeghadhIreNa svareNa vadatAM varaH |
bhrAtA bhrAtaramaj~nAtaM sAvitraH pAkashAsanim || 8||

pArtha yatte kRRitaM karma visheShavadahaM tataH |
kariShye pashyatAM nRRiNAM mAtmanA vismayaM gamaH || 9||

asamApte tatastasya vachane vadatAM vara |
yantrotkShipta iva kShipramuttasthau sarvato janaH || 10||

prItishcha puruShavyAghra duryodhanamathAspRRishat |
hrIshcha krodhashcha bIbhatsuM kShaNenAnvavishachcha ha || 11||

tato droNAbhyanuj~nAtaH karNaH priyaraNaH sadA |
yatkRRitaM tatra pArthena tachchakAra mahAbalaH || 12||

atha duryodhanastatra bhrAtRRibhiH saha bhArata |
karNaM pariShvajya mudA tato vachanamabravIt || 13||

svAgataM te mahAbAho diShTyA prApto.asi mAnada |
ahaM cha kururAjyaM cha yatheShTamupabhujyatAm || 14||

karNa uvAcha||

kRRitaM sarveNa me.anyena sakhitvaM cha tvayA vRRiNe |
dvandvayuddhaM cha pArthena kartumichChAmi bhArata || 15||

duryodhana uvAcha||

bhu~NkShva bhogAnmayA sArdhaM bandhUnAM priyakRRidbhava |
durhRRidAM kuru sarveShAM mUrdhni pAdamari.ndama || 16||

vaishampAyana uvAcha||

tataH kShiptamivAtmAnaM matvA pArtho.abhyabhAShata |
karNaM bhrAtRRisamUhasya madhye.achalamiva sthitam || 17||

anAhUtopasRRiptAnAmanAhUtopajalpinAm |
ye lokAstAnhataH karNa mayA tvaM pratipatsyase || 18||

karNa uvAcha||

ra~Ngo.ayaM sarvasAmAnyaH kimatra tava phalguna |
vIryashreShThAshcha rAjanyA balaM dharmo.anuvartate || 19||

kiM kShepairdurbalAshvAsaiH sharaiH kathaya bhArata |
guroH samakShaM yAvatte harAmyadya shiraH sharaiH || 20||

vaishampAyana uvAcha||

tato droNAbhyanuj~nAtaH pArthaH parapura~njayaH |
bhrAtRRibhistvarayAshliShTo raNAyopajagAma tam || 21||

tato duryodhanenApi sabhrAtrA samarodyataH |
pariShvaktaH sthitaH karNaH pragRRihya sasharaM dhanuH || 22||

tataH savidyutstanitaiH sendrAyudhapurojavaiH |
AvRRitaM gaganaM meghairbalAkApa~NktihAsibhiH || 23||

tataH snehAddharihayaM dRRiShTvA ra~NgAvalokinam |
bhAskaro.apyanayannAshaM samIpopagatAnghanAn || 24||

meghachChAyopagUDhastu tato.adRRishyata pANDavaH |
sUryAtapaparikShiptaH karNo.api samadRRishyata || 25||

dhArtarAShTrA yataH karNastasmindeshe vyavasthitAH |
bhAradvAjaH kRRipo bhIShmo yataH pArthastato.abhavan || 26||

dvidhA ra~NgaH samabhavatstrINAM dvaidhamajAyata |
kuntibhojasutA mohaM vij~nAtArthA jagAma ha || 27||

tAM tathA mohasampannAM viduraH sarvadharmavit |
kuntImAshvAsayAmAsa prokShyAdbhishchandanokShitaiH || 28||

tataH pratyAgataprANA tAvubhAvapi da.nshitau |
putrau dRRiShTvA susantaptA nAnvapadyata ki~nchana || 29||

tAvudyatamahAchApau kRRipaH shAradvato.abravIt |
dvandvayuddhasamAchAre kushalaH sarvadharmavit || 30||

ayaM pRRithAyAstanayaH kanIyAnpANDunandanaH |
kauravo bhavatA sArdhaM dvandvayuddhaM kariShyati || 31||

tvamapyevaM mahAbAho mAtaraM pitaraM kulam |
kathayasva narendrANAM yeShAM tvaM kulavardhanaH || 32||

tato viditvA pArthastvAM pratiyotsyati vA na vA || 32||

evamuktasya karNasya vrIDAvanatamAnanam |
babhau varShAmbubhiH klinnaM padmamAgalitaM yathA || 33||

duryodhana uvAcha||

AchArya trividhA yonI rAj~nAM shAstravinishchaye |
tatkulInashcha shUrashcha senAM yashcha prakarShati || 34||

yadyayaM phalguno yuddhe nArAj~nA yoddhumichChati |
tasmAdeSho.a~NgaviShaye mayA rAjye.abhiShichyate || 35||

vaishampAyana uvAcha||

tatastasminkShaNe karNaH salAjakusumairghaTaiH |
kA~nchanaiH kA~nchane pIThe mantravidbhirmahArathaH || 36||

abhiShikto.a~NgarAjye sa shriyA yukto mahAbalaH || 36||

sachChatravAlavyajano jayashabdAntareNa cha |
uvAcha kauravaM rAjA rAjAnaM taM vRRiShastadA || 37||

asya rAjyapradAnasya sadRRishaM kiM dadAni te |
prabrUhi rAjashArdUla kartA hyasmi tathA nRRipa || 38||

atyantaM sakhyamichChAmItyAha taM sa suyodhanaH || 38||

evamuktastataH karNastatheti pratyabhAShata |
harShAchchobhau samAshliShya parAM mudamavApatuH || 39||

\hrule

\medskip
                  127
\medskip

vaishampAyana uvAcha||

tataH srastottarapaTaH saprasvedaH savepathuH |
viveshAdhiratho ra~NgaM yaShTiprANo hvayanniva || 1||

tamAlokya dhanustyaktvA pitRRigauravayantritaH |
karNo.abhiShekArdrashirAH shirasA samavandata || 2||

tataH pAdAvavachChAdya paTAntena sasambhramaH |
putreti paripUrNArthamabravIdrathasArathiH || 3||

pariShvajya cha tasyAtha mUrdhAnaM snehaviklavaH |
a~NgarAjyAbhiShekArdramashrubhiH siShiche punaH || 4||

taM dRRiShTvA sUtaputro.ayamiti nishchitya pANDavaH |
bhImasenastadA vAkyamabravItprahasanniva || 5||

na tvamarhasi pArthena sUtaputra raNe vadham |
kulasya sadRRishastUrNaM pratodo gRRihyatAM tvayA || 6||

a~NgarAjyaM cha nArhastvamupabhoktuM narAdhama |
shvA hutAshasamIpasthaM puroDAshamivAdhvare || 7||

evamuktastataH karNaH ki~nchitprasphuritAdharaH |
gaganasthaM viniHshvasya divAkaramudaikShata || 8||

tato duryodhanaH kopAdutpapAta mahAbalaH |
bhrAtRRipadmavanAttasmAnmadotkaTa iva dvipaH || 9||

so.abravIdbhImakarmANaM bhImasenamavasthitam |
vRRikodara na yuktaM te vachanaM vaktumIdRRisham || 10||

kShatriyANAM balaM jyeShThaM yoddhavyaM kShatrabandhunA |
shUrANAM cha nadInAM cha prabhavA durvidAH kila || 11||

salilAdutthito vahniryena vyAptaM charAcharam |
dadhIchasyAsthito vajraM kRRitaM dAnavasUdanam || 12||

AgneyaH kRRittikAputro raudro gA~Ngeya ityapi |
shrUyate bhagavAndevaH sarvaguhyamayo guhaH || 13||

kShatriyAbhyashcha ye jAtA brAhmaNAste cha vishrutAH |
AchAryaH kalashAjjAtaH sharastambAdguruH kRRipaH || 14||

bhavatAM cha yathA janma tadapyAgamitaM nRRipaiH || 14||

sakuNDalaM sakavachaM divyalakShaNalakShitam |
kathamAdityasa~NkAshaM mRRigI vyAghraM janiShyati || 15||

pRRithivIrAjyamarho.ayaM nA~NgarAjyaM nareshvaraH |
anena bAhuvIryeNa mayA chAj~nAnuvartinA || 16||

yasya vA manujasyedaM na kShAntaM madvicheShTitam |
rathamAruhya padbhyAM vA vinAmayatu kArmukam || 17||

tataH sarvasya ra~Ngasya hAhAkAro mahAnabhUt |
sAdhuvAdAnusambaddhaH sUryashchAstamupAgamat || 18||

tato duryodhanaH karNamAlambyAtha kare nRRipa |
dIpikAgnikRRitAlokastasmAdra~NgAdviniryayau || 19||

pANDavAshcha sahadroNAH sakRRipAshcha vishAM pate |
bhIShmeNa sahitAH sarve yayuH svaM svaM niveshanam || 20||

arjuneti janaH kashchitkashchitkarNeti bhArata |
kashchidduryodhanetyevaM bruvantaH prasthitAstadA || 21||

kuntyAshcha pratyabhij~nAya divyalakShaNasUchitam |
putrama~NgeshvaraM snehAchChannA prItiravardhata || 22||

duryodhanasyApi tadA karNamAsAdya pArthiva |
bhayamarjunasA~njAtaM kShipramantaradhIyata || 23||

sa chApi vIraH kRRitashastranishramaH   pareNa sAmnAbhyavadatsuyodhanam |
yudhiShThirasyApyabhavattadA mati  rna karNatulyo.asti dhanurdharaH kShitau || 24||

\hrule

\medskip
                  128
\medskip

vaishampAyana uvAcha||

tataH shiShyAnsamAnIya AchAryArthamachodayat |
droNaH sarvAnasheSheNa dakShiNArthaM mahIpate || 1||

pA~nchAlarAjaM drupadaM gRRihItvA raNamUrdhani |
paryAnayata bhadraM vaH sA syAtparamadakShiNA || 2||

tathetyuktvA tu te sarve rathaistUrNaM prahAriNaH |
AchAryadhanadAnArthaM droNena sahitA yayuH || 3||

tato.abhijagmuH pA~nchAlAnnighnantaste nararShabhAH |
mamRRidustasya nagaraM drupadasya mahaujasaH || 4||

te yaj~nasenaM drupadaM gRRihItvA raNamUrdhani |
upAjahruH sahAmAtyaM droNAya bharatarShabhAH || 5||

bhagnadarpaM hRRitadhanaM tathA cha vashamAgatam |
sa vairaM manasA dhyAtvA droNo drupadamabravIt || 6||

pramRRidya tarasA rAShTraM puraM te mRRiditaM mayA |
prApya jIvanripuvashaM sakhipUrvaM kimiShyate || 7||

evamuktvA prahasyainaM nishchitya punarabravIt |
mA bhaiH prANabhayAdrAjankShamiNo brAhmaNA vayam || 8||

Ashrame krIDitaM yattu tvayA bAlye mayA saha |
tena sa.nvardhitaH snehastvayA me kShatriyarShabha || 9||

prArthayeyaM tvayA sakhyaM punareva nararShabha |
varaM dadAmi te rAjanrAjyasyArdhamavApnuhi || 10||

arAjA kila no rAj~nAM sakhA bhavitumarhati |
ataH prayatitaM rAjye yaj~nasena mayA tava || 11||

rAjAsi dakShiNe kUle bhAgIrathyAhamuttare |
sakhAyaM mAM vijAnIhi pA~nchAla yadi manyase || 12||

drupada uvAcha||

anAshcharyamidaM brahmanvikrAnteShu mahAtmasu |
prIye tvayAhaM tvattashcha prItimichChAmi shAshvatIm || 13||

vaishampAyana uvAcha||

evamuktastu taM droNo mokShayAmAsa bhArata |
satkRRitya chainaM prItAtmA rAjyArdhaM pratyapAdayat || 14||

mAkandImatha ga~NgAyAstIre janapadAyutAm |
so.adhyAvasaddInamanAH kAmpilyaM cha purottamam || 15||

dakShiNA.nshchaiva pA~nchAlAnyAvachcharmaNvatI nadI || 15||

droNena vairaM drupadaH sa.nsmaranna shashAma ha |
kShAtreNa cha balenAsya nApashyatsa parAjayam || 16||

hInaM viditvA chAtmAnaM brAhmaNena balena cha |
putrajanma parIpsanvai sa rAjA tadadhArayat || 17||

ahichChatraM cha viShayaM droNaH samabhipadyata || 17||

evaM rAjannahichChatrA purI janapadAyutA |
yudhi nirjitya pArthena droNAya pratipAditA || 18||

\hrule

\medskip
                  129
\medskip

vaishampAyana uvAcha||

prANAdhikaM bhImasenaM kRRitavidyaM dhana~njayam |
duryodhano lakShayitva paryatapyata durmatiH || 1||

tato vaikartanaH karNaH shakunishchApi saubalaH |
anekairabhyupAyaistA~njighA.nsanti sma pANDavAn || 2||

pANDavAshchApi tatsarvaM pratyajAnannari.ndamAH |
udbhAvanamakurvanto vidurasya mate sthitAH || 3||

guNaiH samuditAndRRiShTvA paurAH pANDusutA.nstadA |
kathayanti sma sambhUya chatvareShu sabhAsu cha || 4||

praj~nAchakShurachakShuShTvAddhRRitarAShTro janeshvaraH |
rAjyamaprAptavAnpUrvaM sa kathaM nRRipatirbhavet || 5||

tathA bhIShmaH shAntanavaH satyasandho mahAvrataH |
pratyAkhyAya purA rAjyaM nAdya jAtu grahIShyati || 6||

te vayaM pANDavaM jyeShThaM taruNaM vRRiddhashIlinam |
abhiShi~nchAma sAdhvadya satyaM karuNavedinam || 7||

sa hi bhIShmaM shAntanavaM dhRRitarAShTraM cha dharmavit |
saputraM vividhairbhogairyojayiShyati pUjayan || 8||

teShAM duryodhanaH shrutvA tAni vAkyAni bhAShatAm |
yudhiShThirAnuraktAnAM paryatapyata durmatiH || 9||

sa tapyamAno duShTAtmA teShAM vAcho na chakShame |
IrShyayA chAbhisantapto dhRRitarAShTramupAgamat || 10||

tato virahitaM dRRiShTvA pitaraM pratipUjya saH |
paurAnurAgasantaptaH pashchAdidamabhAShata || 11||

shrutA me jalpatAM tAta paurANAmashivA giraH |
tvAmanAdRRitya bhIShmaM cha patimichChanti pANDavam || 12||

matametachcha bhIShmasya na sa rAjyaM bubhUShati |
asmAkaM tu parAM pIDAM chikIrShanti pure janAH || 13||

pitRRitaH prAptavAnrAjyaM pANDurAtmaguNaiH purA |
tvamapyaguNasa.nyogAtprAptaM rAjyaM na labdhavAn || 14||

sa eSha pANDordAyAdyaM yadi prApnoti pANDavaH |
tasya putro dhruvaM prAptastasya tasyeti chAparaH || 15||

te vayaM rAjava.nshena hInAH saha sutairapi |
avaj~nAtA bhaviShyAmo lokasya jagatIpate || 16||

satataM nirayaM prAptAH parapiNDopajIvinaH |
na bhavema yathA rAja.nstathA shIghraM vidhIyatAm || 17||

abhaviShyaH sthiro rAjye yadi hi tvaM purA nRRipa |
dhruvaM prApsyAma cha vayaM rAjyamapyavashe jane || 18||

\hrule

\medskip
                  130
\medskip

vaishampAyana uvAcha||

dhRRitarAShTrastu putrasya shrutvA vachanamIdRRisham |
muhUrtamiva sa~nchintya duryodhanamathAbravIt || 1||

dharmanityaH sadA pANDurmamAsItpriyakRRiddhitaH |
sarveShu j~nAtiShu tathA mayi tvAsIdvisheShataH || 2||

nAsya ki~nchinna jAnAmi bhojanAdi chikIrShitam |
nivedayati nityaM hi mama rAjyaM dhRRitavrataH || 3||

tasya putro yathA pANDustathA dharmaparAyaNaH |
guNavA.NllokavikhyAtaH paurANAM cha susaMmataH || 4||

sa kathaM shakyamasmAbhirapakraShTuM balAditaH |
pitRRipaitAmahAdrAjyAtsasahAyo visheShataH || 5||

bhRRitA hi pANDunAmAtyA balaM cha satataM bhRRitam |
bhRRitAH putrAshcha pautrAshcha teShAmapi visheShataH || 6||

te purA satkRRitAstAta pANDunA pauravA janAH |
kathaM yudhiShThirasyArthe na no hanyuH sabAndhavAn || 7||

duryodhana uvAcha||

evametanmayA tAta bhAvitaM doShamAtmani |
dRRiShTvA prakRRitayaH sarvA arthamAnena yojitAH || 8||

dhruvamasmatsahAyAste bhaviShyanti pradhAnataH |
arthavargaH sahAmAtyo matsa.nstho.adya mahIpate || 9||

sa bhavAnpANDavAnAshu vivAsayitumarhati |
mRRidunaivAbhyupAyena nagaraM vAraNAvatam || 10||

yadA pratiShThitaM rAjyaM mayi rAjanbhaviShyati |
tadA kuntI sahApatyA punareShyati bhArata || 11||

dhRRitarAShTra uvAcha||

duryodhana mamApyetaddhRRidi samparivartate |
abhiprAyasya pApatvAnnaitattu vivRRiNomyaham || 12||

na cha bhIShmo na cha droNo na kShattA na cha gautamaH |
vivAsyamAnAnkaunteyAnanuma.nsyanti karhichit || 13||

samA hi kauraveyANAM vayamete cha putraka |
naite viShamamichCheyurdharmayuktA manasvinaH || 14||

te vayaM kauraveyANAmeteShAM cha mahAtmanAm |
kathaM na vadhyatAM tAta gachChema jagatastathA || 15||

duryodhana uvAcha||

madhyasthaH satataM bhIShmo droNaputro mayi sthitaH |
yataH putrastato droNo bhavitA nAtra sA.nshayaH || 16||

kRRipaH shAradvatashchaiva yata ete trayastataH |
droNaM cha bhAgineyaM cha na sa tyakShyati karhichit || 17||

kShattArthabaddhastvasmAkaM prachChannaM tu yataH pare |
na chaikaH sa samartho.asmAnpANDavArthe prabAdhitum || 18||

sa vishrabdhaH pANDuputrAnsaha mAtrA vivAsaya |
vAraNAvatamadyaiva nAtra doSho bhaviShyati || 19||

vinidrakaraNaM ghoraM hRRidi shalyamivArpitam |
shokapAvakamudbhUtaM karmaNaitena nAshaya || 20||

\hrule

\medskip
                  131
\medskip

vaishampAyana uvAcha||

tato duryodhano rAjA sarvAstAH prakRRitIH shanaiH |
arthamAnapradAnAbhyAM sa~njahAra sahAnujaH || 1||

dhRRitarAShTraprayuktAstu kechitkushalamantriNaH |
kathayAM chakrire ramyaM nagaraM vAraNAvatam || 2||

ayaM samAjaH sumahAnramaNIyatamo bhuvi |
upasthitaH pashupaternagare vAraNAvate || 3||

sarvaratnasamAkIrNe pu.nsAM deshe manorame |
ityevaM dhRRitarAShTrasya vachanAchchakrire kathAH || 4||

kathyamAne tathA ramye nagare vAraNAvate |
gamane pANDuputrANAM jaj~ne tatra matirnRRipa || 5||

yadA tvamanyata nRRipo jAtakautUhalA iti |
uvAchainAnatha tadA pANDavAnambikAsutaH || 6||

mameme puruShA nityaM kathayanti punaH punaH |
ramaNIyataraM loke nagaraM vAraNAvatam || 7||

te tAta yadi manyadhvamutsavaM vAraNAvate |
sagaNAH sAnuyAtrAshcha viharadhvaM yathAmarAH || 8||

brAhmaNebhyashcha ratnAni gAyanebhyashcha sarvashaH |
prayachChadhvaM yathAkAmaM devA iva suvarchasaH || 9||

ka~nchitkAlaM vihRRityaivamanubhUya parAM mudam |
idaM vai hAstinapuraM sukhinaH punareShyatha || 10||

dhRRitarAShTrasya taM kAmamanubuddhvA yudhiShThiraH |
AtmanashchAsahAyatvaM tatheti pratyuvAcha tam || 11||

tato bhIShmaM mahAprAj~naM viduraM cha mahAmatim |
droNaM cha bAhlikaM chaiva somadattaM cha kauravam || 12||

kRRipamAchAryaputraM cha gAndhArIM cha yashasvinIm |
yudhiShThiraH shanairdInamuvAchedaM vachastadA || 13||

ramaNIye janAkIrNe nagare vAraNAvate |
sagaNAstAta vatsyAmo dhRRitarAShTrasya shAsanAt || 14||

prasannamanasaH sarve puNyA vAcho vimu~nchata |
AshIrbhirvardhitAnasmAnna pApaM prasahiShyati || 15||

evamuktAstu te sarve pANDuputreNa kauravAH |
prasannavadanA bhUtvA te.abhyavartanta pANDavAn || 16||

svastyastu vaH pathi sadA bhUtebhyashchaiva sarvashaH |
mA cha vo.astvashubhaM ki~nchitsarvataH pANDunandanAH || 17||

tataH kRRitasvastyayanA rAjyalAbhAya pANDavAH |
kRRitvA sarvANi kAryANi prayayurvAraNAvatam || 18||

\hrule

\medskip
                  132
\medskip

vaishampAyana uvAcha||

evamukteShu rAj~nA tu pANDaveShu mahAtmasu |
duryodhanaH paraM harShamAjagAma durAtmavAn || 1||

sa purochanamekAntamAnIya bharatarShabha |
gRRihItvA dakShiNe pANau sachivaM vAkyamabravIt || 2||

mameyaM vasusampUrNA purochana vasundharA |
yatheyaM mama tadvatte sa tAM rakShitumarhasi || 3||

na hi me kashchidanyo.asti vaishvAsikatarastvayA |
sahAyo yena sandhAya mantrayeyaM yathA tvayA || 4||

sa.nrakSha tAta mantraM cha sapatnA.nshcha mamoddhara |
nipuNenAbhyupAyena yadbravImi tathA kuru || 5||

pANDavA dhRRitarAShTreNa preShitA vAraNAvatam |
utsave vihariShyanti dhRRitarAShTrasya shAsanAt || 6||

sa tvaM rAsabhayuktena syandanenAshugAminA |
vAraNAvatamadyaiva yathA yAsi tathA kuru || 7||

tatra gatvA chatuHshAlaM gRRihaM paramasa.nvRRitam |
AyudhAgAramAshritya kArayethA mahAdhanam || 8||

shaNasarjarasAdIni yAni dravyANi kAnichit |
AgneyAnyuta santIha tAni sarvANi dApaya || 9||

sarpiShA cha satailena lAkShayA chApyanalpayA |
mRRittikAM mishrayitvA tvaM lepaM kuDyeShu dApayeH || 10||

shaNAnva.nshaM ghRRitaM dAru yantrANi vividhAni cha |
tasminveshmani sarvANi nikShipethAH samantataH || 11||

yathA cha tvAM na sha~NkeranparIkShanto.api pANDavAH |
Agneyamiti tatkAryamiti chAnye cha mAnavAH || 12||

veshmanyevaM kRRite tatra kRRitvA tAnparamArchitAn |
vAsayeH pANDaveyA.nshcha kuntIM cha sasuhRRijjanAm || 13||

tatrAsanAni mukhyAni yAnAni shayanAni cha |
vidhAtavyAni pANDUnAM yathA tuShyeta me pitA || 14||

yathA rameranvishrabdhA nagare vAraNAvate |
tathA sarvaM vidhAtavyaM yAvatkAlasya paryayaH || 15||

j~nAtvA tu tAnsuvishvastA~nshayAnAnakutobhayAn |
agnistatastvayA deyo dvAratastasya veshmanaH || 16||

dagdhAnevaM svake gehe dagdhA iti tato janAH |
j~nAtayo vA vadiShyanti pANDavArthAya karhichit || 17||

tattatheti pratij~nAya kauravAya purochanaH |
prAyAdrAsabhayuktena nagaraM vAraNAvatam || 18||

sa gatvA tvarito rAjanduryodhanamate sthitaH |
yathoktaM rAjaputreNa sarvaM chakre purochanaH || 19||

\hrule

\medskip
                  133
\medskip

vaishampAyana uvAcha||

pANDavAstu rathAnyuktvA sadashvairanilopamaiH |
ArohamANA bhIShmasya pAdau jagRRihurArtavat || 1||

rAj~nashcha dhRRitarAShTrasya droNasya cha mahAtmanaH |
anyeShAM chaiva vRRiddhAnAM vidurasya kRRipasya cha || 2||

evaM sarvAnkurUnvRRiddhAnabhivAdya yatavratAH |
samAli~Ngya samAnA.nshcha bAlaishchApyabhivAditAH || 3||

sarvA mAtRRistathApRRiShTvA kRRitvA chaiva pradakShiNam |
sarvAH prakRRitayashchaiva prayayurvAraNAvatam || 4||

vidurashcha mahAprAj~nastathAnye kurupu~NgavAH |
paurAshcha puruShavyAghrAnanvayuH shokakarshitAH || 5||

tatra kechchidbruvanti sma brAhmaNA nirbhayAstadA |
shochamAnAH pANDuputrAnatIva bharatarShabha || 6||

viShamaM pashyate rAjA sarvathA tamasAvRRitaH |
dhRRitarAShTraH sudurbuddhirna cha dharmaM prapashyati || 7||

na hi pApamapApAtmA rochayiShyati pANDavaH |
bhImo vA balinAM shreShThaH kaunteyo vA dhana~njayaH || 8||

kuta eva mahAprAj~nau mAdrIputrau kariShyataH || 8||

tadrAjyaM pitRRitaH prAptaM dhRRitarAShTro na mRRiShyate |
adharmamakhilaM kiM nu bhIShmo.ayamanumanyate || 9||

vivAsyamAnAnasthAne kaunteyAnbharatarShabhAn || 9||

piteva hi nRRipo.asmAkamabhUchChAntanavaH purA |
vichitravIryo rAjarShiH pANDushcha kurunandanaH || 10||

sa tasminpuruShavyAghre diShTabhAvaM gate sati |
rAjaputrAnimAnbAlAndhRRitarAShTro na mRRiShyate || 11||

vayametadamRRiShyantaH sarva eva purottamAt |
gRRihAnvihAya gachChAmo yatra yAti yudhiShThiraH || 12||

tA.nstathAvAdinaH paurAnduHkhitAnduHkhakarshitaH |
uvAcha paramaprIto dharmarAjo yudhiShThiraH || 13||

pitA mAnyo guruH shreShTho yadAha pRRithivIpatiH |
asha~NkamAnaistatkAryamasmAbhiriti no vratam || 14||

bhavantaH suhRRido.asmAkamasmAnkRRitvA pradakShiNam |
AshIrbhirabhinandyAsmAnnivartadhvaM yathAgRRiham || 15||

yadA tu kAryamasmAkaM bhavadbhirupapatsyate |
tadA kariShyatha mama priyANi cha hitAni cha || 16||

te tatheti pratij~nAya kRRitvA chaitAnpradakShiNam |
AshIrbhirabhinandyainA~njagmurnagarameva hi || 17||

paureShu tu nivRRitteShu viduraH sarvadharmavit |
bodhayanpANDavashreShThamidaM vachanamabravIt || 18||

prAj~naH prAj~naM pralApaj~naH samyagdharmArthadarshivAn || 18||

vij~nAyedaM tathA kuryAdApadaM nistaredyathA |
alohaM nishitaM shastraM sharIraparikartanam || 19||

yo vetti na tamAghnanti pratighAtavidaM dviShaH || 19||

kakShaghnaH shishiraghnashcha mahAkakShe bilaukasaH |
na dahediti chAtmAnaM yo rakShati sa jIvati || 20||

nAchakShurvetti panthAnaM nAchakShurvindate dishaH |
nAdhRRitirbhUtimApnoti budhyasvaivaM prabodhitaH || 21||

anAptairdattamAdatte naraH shastramalohajam |
shvAvichCharaNamAsAdya pramuchyeta hutAshanAt || 22||

charanmArgAnvijAnAti nakShatrairvindate dishaH |
AtmanA chAtmanaH pa~ncha pIDayannAnupIDyate || 23||

anushiShTvAnugatvA cha kRRitvA chainAnpradakShiNam |
pANDavAnabhyanuj~nAya viduraH prayayau gRRihAn || 24||

nivRRitte vidure chaiva bhIShme paurajane tathA |
ajAtashatrumAmantrya kuntI vachanamabravIt || 25||

kShattA yadabravIdvAkyaM janamadhye.abruvanniva |
tvayA cha tattathetyukto jAnImo na cha tadvayam || 26||

yadi tachChakyamasmAbhiH shrotuM na cha sadoShavat |
shrotumichChAmi tatsarvaM sa.nvAdaM tava tasya cha || 27||

yudhiShThira uvAcha||

viShAdagneshcha boddhavyamiti mAM viduro.abravIt |
panthAshcha vo nAviditaH kashchitsyAditi chAbravIt || 28||

jitendriyashcha vasudhAM prApsyasIti cha mAbravIt |
vij~nAtamiti tatsarvamityukto viduro mayA || 29||

vaishampAyana uvAcha||

aShTame.ahani rohiNyAM prayAtAH phalgunasya te |
vAraNAvatamAsAdya dadRRishurnAgaraM janam || 30||

\hrule

\medskip
                  134
\medskip

vaishampAyana uvAcha||

tataH sarvAH prakRRitayo nagarAdvAraNAvatAt |
sarvama~Ngalasa.nyuktA yathAshAstramatandritAH || 1||

shrutvAgatAnpANDuputrAnnAnAyAnaiH sahasrashaH |
abhijagmurnarashreShThA~nshrutvaiva parayA mudA || 2||

te samAsAdya kaunteyAnvAraNAvatakA janAH |
kRRitvA jayAshiShaH sarve parivAryopatasthire || 3||

tairvRRitaH puruShavyAghro dharmarAjo yudhiShThiraH |
vibabhau devasa~NkAsho vajrapANirivAmaraiH || 4||

satkRRitAste tu pauraishcha paurAnsatkRRitya chAnaghAH |
ala~NkRRitaM janAkIrNaM vivishurvAraNAvatam || 5||

te pravishya puraM vIrAstUrNaM jagmuratho gRRihAn |
brAhmaNAnAM mahIpAla ratAnAM sveShu karmasu || 6||

nagarAdhikRRitAnAM cha gRRihANi rathinAM tathA |
upatasthurnarashreShThA vaishyashUdragRRihAnapi || 7||

architAshcha naraiH pauraiH pANDavA bharatarShabhAH |
jagmurAvasathaM pashchAtpurochanapuraskRRitAH || 8||

tebhyo bhakShyAnnapAnAni shayanAni shubhAni cha |
AsanAni cha mukhyAni pradadau sa purochanaH || 9||

tatra te satkRRitAstena sumahArhaparichChadAH |
upAsyamAnAH puruShairUShuH puranivAsibhiH || 10||

dasharAtroShitAnAM tu tatra teShAM purochanaH |
nivedayAmAsa gRRihaM shivAkhyamashivaM tadA || 11||

tatra te puruShavyAghrA vivishuH saparichChadAH |
purochanasya vachanAtkailAsamiva guhyakAH || 12||

tattvagAramabhiprekShya sarvadharmavishAradaH |
uvAchAgneyamityevaM bhImasenaM yudhiShThiraH || 13||

jighransomya vasAgandhaM sarpirjatuvimishritam || 13||

kRRitaM hi vyaktamAgneyamidaM veshma parantapa |
shaNasarjarasaM vyaktamAnItaM gRRihakarmaNi || 14||

mu~njabalvajava.nshAdi dravyaM sarvaM ghRRitokShitam || 14||

shilpibhiH sukRRitaM hyAptairvinItairveshmakarmaNi |
vishvastaM mAmayaM pApo dagdhukAmaH purochanaH || 15||

imAM tu tAM mahAbuddhirviduro dRRiShTavA.nstadA |
ApadaM tena mAM pArtha sa sambodhitavAnpurA || 16||

te vayaM bodhitAstena buddhavanto.ashivaM gRRiham |
AchAryaiH sukRRitaM gUDhairduryodhanavashAnugaiH || 17||

bhIma uvAcha||

yadidaM gRRihamAgneyaM vihitaM manyate bhavAn |
tatraiva sAdhu gachChAmo yatra pUrvoShitA vayam || 18||

yudhiShThira uvAcha||

iha yattairnirAkArairvastavyamiti rochaye |
naShTairiva vichinvadbhirgatimiShTAM dhruvAmitaH || 19||

yadi vindeta chAkAramasmAkaM hi purochanaH |
shIghrakArI tato bhUtvA prasahyApi daheta naH || 20||

nAyaM bibhetyupakroshAdadharmAdvA purochanaH |
tathA hi vartate mandaH suyodhanamate sthitaH || 21||

api cheha pradagdheShu bhIShmo.asmAsu pitAmahaH |
kopaM kuryAtkimarthaM vA kauravAnkopayeta saH || 22||

dharma ityeva kupyeta tathAnye kurupu~NgavAH || 22||

vayaM tu yadi dAhasya bibhyataH pradravema hi |
spashairno ghAtayetsArvAnrAjyalubdhaH suyodhanaH || 23||

apadasthAnpade tiShThannapakShAnpakShasa.nsthitaH |
hInakoshAnmahAkoshaH prayogairghAtayeddhruvam || 24||

tadasmAbhirimaM pApaM taM cha pApaM suyodhanam |
va~nchayadbhirnivastavyaM ChannavAsaM kvachitkvachit || 25||

te vayaM mRRigayAshIlAshcharAma vasudhAmimAm |
tathA no viditA mArgA bhaviShyanti palAyatAm || 26||

bhaumaM cha bilamadyaiva karavAma susa.nvRRitam |
gUDhochChvasAnna nastatra hutAshaH sampradhakShyati || 27||

vasato.atra yathA chAsmAnna budhyeta purochanaH |
pauro vApi janaH kashchittathA kAryamatandritaiH || 28||

\hrule

\medskip
                  135
\medskip

vaishampAyana uvAcha||

vidurasya suhRRitkashchitkhanakaH kushalaH kvachit |
vivikte pANDavAnrAjannidaM vachanamabravIt || 1||

prahito vidureNAsmi khanakaH kushalo bhRRisham |
pANDavAnAM priyaM kAryamiti kiM karavANi vaH || 2||

prachChannaM vidureNoktaH shreyastvamiha pANDavAn |
pratipAdaya vishvAsAditi kiM karavANi vaH || 3||

kRRiShNapakShe chaturdashyAM rAtrAvasya purochanaH |
bhavanasya tava dvAri pradAsyati hutAshanam || 4||

mAtrA saha pradagdhavyAH pANDavAH puruSharShabhAH |
iti vyavasitaM pArtha dhArtarAShTrasya me shrutam || 5||

ki~nchichcha vidureNokto mlechChavAchAsi pANDava |
tvayA cha tattathetyuktametadvishvAsakAraNam || 6||

uvAcha taM satyadhRRitiH kuntIputro yudhiShThiraH |
abhijAnAmi saumya tvAM suhRRidaM vidurasya vai || 7||

shuchimAptaM priyaM chaiva sadA cha dRRiDhabhaktikam |
na vidyate kaveH ki~nchidabhij~nAnaprayojanam || 8||

yathA naH sa tathA nastvaM nirvisheShA vayaM tvayi |
bhavataH sma yathA tasya pAlayAsmAnyathA kaviH || 9||

idaM sharaNamAgneyaM madarthamiti me matiH |
purochanena vihitaM dhArtarAShTrasya shAsanAt || 10||

sa pApaH koshavA.nshchaiva sasahAyashcha durmatiH |
asmAnapi cha duShTAtmA nityakAlaM prabAdhate || 11||

sa bhavAnmokShayatvasmAnyatnenAsmAddhutAshanAt |
asmAsviha hi dagdheShu sakAmaH syAtsuyodhanaH || 12||

samRRiddhamAyudhAgAramidaM tasya durAtmanaH |
vaprAnte niShpratIkAramAshliShyedaM kRRitaM mahat || 13||

idaM tadashubhaM nUnaM tasya karma chikIrShitam |
prAgeva viduro veda tenAsmAnanvabodhayat || 14||

seyamApadanuprAptA kShattA yAM dRRiShTavAnpurA |
purochanasyAviditAnasmA.nstvaM vipramochaya || 15||

sa tatheti pratishrutya khanako yatnamAsthitaH |
parikhAmutkirannAma chakAra sumahadbilam || 16||

chakre cha veshmanastasya madhye nAtimahanmukham |
kapATayuktamaj~nAtaM samaM bhUmyA cha bhArata || 17||

purochanabhayAchchaiva vyadadhAtsa.nvRRitaM mukham |
sa tatra cha gRRihadvAri vasatyashubhadhIH sadA || 18||

tatra te sAyudhAH sarve vasanti sma kShapAM nRRipa |
divA charanti mRRigayAM pANDaveyA vanAdvanam || 19||

vishvastavadavishvastA va~nchayantaH purochanam |
atuShTAstuShTavadrAjannUShuH paramaduHkhitAH || 20||

na chainAnanvabudhyanta narA nagaravAsinaH |
anyatra vidurAmAtyAttasmAtkhanakasattamAt || 21||

\hrule

\medskip
                  136
\medskip

vaishampAyana uvAcha||

tA.nstu dRRiShTvA sumanasaH parisa.nvatsaroShitAn |
vishvastAniva sa.nlakShya harShaM chakre purochanaH || 1||

purochane tathA hRRiShTe kaunteyo.atha yudhiShThiraH |
bhImasenArjunau chaiva yamau chovAcha dharmavit || 2||

asmAnayaM suvishvastAnvetti pApaH purochanaH |
va~nchito.ayaM nRRisha.nsAtmA kAlaM manye palAyane || 3||

AyudhAgAramAdIpya dagdhvA chaiva purochanam |
ShaTprANino nidhAyeha dravAmo.anabhilakShitAH || 4||

atha dAnApadeshena kuntI brAhmaNabhojanam |
chakre nishi mahadrAjannAjagmustatra yoShitaH || 5||

tA vihRRitya yathAkAmaM bhuktvA pItvA cha bhArata |
jagmurnishi gRRihAneva samanuj~nApya mAdhavIm || 6||

niShAdI pa~nchaputrA tu tasminbhojye yadRRichChayA |
annArthinI samabhyAgAtsaputrA kAlachoditA || 7||

sA pItvA madirAM mattA saputrA madavihvalA |
saha sarvaiH sutai rAja.nstasminneva niveshane || 8||

suShvApa vigataj~nAnA mRRitakalpA narAdhipa || 8||

atha pravAte tumule nishi supte jane vibho |
tadupAdIpayadbhImaH shete yatra purochanaH || 9||

tataH pratApaH sumahA~nshabdashchaiva vibhAvasoH |
prAdurAsIttadA tena bubudhe sa janavrajaH || 10||

paurA UchuH||

duryodhanaprayuktena pApenAkRRitabuddhinA |
gRRihamAtmavinAshAya kAritaM dAhitaM cha yat || 11||

aho dhigdhRRitarAShTrasya buddhirnAtisama~njasI |
yaH shuchInpANDavAnbAlAndAhayAmAsa mantriNA || 12||

diShTyA tvidAnIM pApAtmA dagdho.ayamatidurmatiH |
anAgasaH suvishvastAnyo dadAha narottamAn || 13||

vaishampAyana uvAcha||

evaM te vilapanti sma vAraNAvatakA janAH |
parivArya gRRihaM tachcha tasthU rAtrau samantataH || 14||

pANDavAshchApi te rAjanmAtrA saha suduHkhitAH |
bilena tena nirgatya jagmurgUDhamalakShitAH || 15||

tena nidroparodhena sAdhvasena cha pANDavAH |
na shekuH sahasA gantuM saha mAtrA parantapAH || 16||

bhImasenastu rAjendra bhImavegaparAkramaH |
jagAma bhrAtRRinAdAya sarvAnmAtarameva cha || 17||

skandhamAropya jananIM yamAva~Nkena vIryavAn |
pArthau gRRihItvA pANibhyAM bhrAtarau sumahAbalau || 18||

tarasA pAdapAnbha~njanmahIM padbhyAM vidArayan |
sa jagAmAshu tejasvI vAtaraMhA vRRikodaraH || 19||

\hrule

\medskip
                  137
\medskip

vaishampAyana uvAcha||

atha rAtryAM vyatItAyAmasheSho nAgaro janaH |
tatrAjagAma tvarito didRRikShuH pANDunandanAn || 1||

nirvApayanto jvalanaM te janA dadRRishustataH |
jAtuShaM tadgRRihaM dagdhamamAtyaM cha purochanam || 2||

nUnaM duryodhanenedaM vihitaM pApakarmaNA |
pANDavAnAM vinAshAya ityevaM chukruShurjanAH || 3||

vidite dhRRitarAShTrasya dhArtarAShTro na sa.nshayaH |
dagdhavAnpANDudAyAdAnna hyenaM pratiShiddhavAn || 4||

nUnaM shAntanavo bhIShmo na dharmamanuvartate |
droNashcha vidurashchaiva kRRipashchAnye cha kauravAH || 5||

te vayaM dhRRitarAShTrasya preShayAmo durAtmanaH |
sa.nvRRittaste paraH kAmaH pANDavAndagdhavAnasi || 6||

tato vyapohamAnAste pANDavArthe hutAshanam |
niShAdIM dadRRishurdagdhAM pa~nchaputrAmanAgasam || 7||

khanakena tu tenaiva veshma shodhayatA bilam |
pA.nsubhiH pratyapihitaM puruShaistairalakShitam || 8||

tataste preShayAmAsurdhRRitarAShTrasya nAgarAH |
pANDavAnagninA dagdhAnamAtyaM cha purochanam || 9||

shrutvA tu dhRRitarAShTrastadrAjA sumahadapriyam |
vinAshaM pANDuputrANAM vilalApa suduHkhitaH || 10||

adya pANDurmRRito rAjA bhrAtA mama sudurlabhaH |
teShu vIreShu dagdheShu mAtrA saha visheShataH || 11||

gachChantu puruShAH shIghraM nagaraM vAraNAvatam |
satkArayantu tAnvIrAnkuntirAjasutAM cha tAm || 12||

kArayantu cha kulyAni shubhrANi cha mahAnti cha |
ye cha tatra mRRitAsteShAM suhRRido.archantu tAnapi || 13||

eva~Ngate mayA shakyaM yadyatkArayituM hitam |
pANDavAnAM cha kuntyAshcha tatsarvaM kriyatAM dhanaiH || 14||

evamuktvA tatashchakre j~nAtibhiH parivAritaH |
udakaM pANDuputrANAM dhRRitarAShTro.ambikAsutaH || 15||

chukrushuH kauravAH sarve bhRRishaM shokaparAyaNAH |
vidurastvalpashashchakre shokaM veda paraM hi saH || 16||

pANDavAshchApi nirgatya nagarAdvAraNAvatAt |
javena prayayU rAjandakShiNAM dishamAshritAH || 17||

vij~nAya nishi panthAnaM nakShatrairdakShiNAmukhAH |
yatamAnA vanaM rAjangahanaM pratipedire || 18||

tataH shrAntAH pipAsArtA nidrAndhAH pANDunandanAH |
punarUchurmahAvIryaM bhImasenamidaM vachaH || 19||

itaH kaShTataraM kiM nu yadvayaM gahane vane |
dishashcha na prajAnImo gantuM chaiva na shaknumaH || 20||

taM cha pApaM na jAnImo yadi dagdhaH purochanaH |
kathaM nu vipramuchyema bhayAdasmAdalakShitAH || 21||

punarasmAnupAdAya tathaiva vraja bhArata |
tvaM hi no balavAneko yathA satatagastathA || 22||

ityukto dharmarAjena bhImaseno mahAbalaH |
AdAya kuntIM bhrAtRRi.nshcha jagAmAshu mahAbalaH || 23||

\hrule

\medskip
                  138
\medskip

vaishampAyana uvAcha||

tena vikramatA tUrNamUruvegasamIritam |
pravavAvanilo rAja~nshuchishukrAgame yathA || 1||

sa mRRidnanpuShpitA.nshchaiva phalitA.nshcha vanaspatIn |
ArujandArugulmA.nshcha pathastasya samIpajAn || 2||

tathA vRRikShAnbha~njamAno jagAmAmitavikramaH |
tasya vegena pANDUnAM mUrchCheva samajAyata || 3||

asakRRichchApi santIrya dUrapAraM bhujaplavaiH |
pathi prachChannamAsedurdhArtarAShTrabhayAttadA || 4||

kRRichChreNa mAtaraM tvekAM sukumArIM yashasvinIm |
avahattatra pRRiShThena rodhaHsu viShameShu cha || 5||

Agama.nste vanoddeshamalpamUlaphalodakam |
krUrapakShimRRigaM ghoraM sAyAhne bharatarShabhAH || 6||

ghorA samabhavatsandhyA dAruNA mRRigapakShiNaH |
aprakAshA dishaH sarvA vAtairAsannanArtavaiH || 7||

te shrameNa cha kauravyAstRRiShNayA cha prapIDitAH |
nAshaknuva.nstadA gantuM nidrayA cha pravRRiddhayA || 8||

tato bhImo vanaM ghoraM pravishya vijanaM mahat |
nyagrodhaM vipulachChAyaM ramaNIyamupAdravat || 9||

tatra nikShipya tAnsarvAnuvAcha bharatarShabhaH |
pAnIyaM mRRigayAmIha vishramadhvamiti prabho || 10||

ete ruvanti madhuraM sArasA jalachAriNaH |
dhruvamatra jalasthAyo mahAniti matirmama || 11||

anuj~nAtaH sa gachCheti bhrAtrA jyeShThena bhArata |
jagAma tatra yatra sma ruvanti jalachAriNaH || 12||

sa tatra pItvA pAnIyaM snAtvA cha bharatarShabha |
uttarIyeNa pAnIyamAjahAra tadA nRRipa || 13||

gavyUtimAtrAdAgatya tvarito mAtaraM prati |
sa suptAM mAtaraM dRRiShTvA bhrAtRRi.nshcha vasudhAtale || 14||

bhRRishaM duHkhaparItAtmA vilalApa vRRikodaraH || 14||

shayaneShu parArdhyeShu ye purA vAraNAvate |
nAdhijagmustadA nidrAM te.adya suptA mahItale || 15||

svasAraM vasudevasya shatrusa~NghAvamardinaH |
kuntibhojasutAM kuntIM sarvalakShaNapUjitAm || 16||

snuShAM vichitravIryasya bhAryAM pANDormahAtmanaH |
prAsAdashayanAM nityaM puNDarIkAntaraprabhAm || 17||

sukumAratarAM strINAM mahArhashayanochitAm |
shayAnAM pashyatAdyeha pRRithivyAmatathochitAm || 18||

dharmAdindrAchcha vAyoshcha suShuve yA sutAnimAn |
seyaM bhUmau parishrAntA shete hyadyAtathochitA || 19||

kiM nu duHkhataraM shakyaM mayA draShTumataH param |
yo.ahamadya naravyAghrAnsuptAnpashyAmi bhUtale || 20||

triShu lokeShu yadrAjyaM dharmavidyo.arhate nRRipaH |
so.ayaM bhUmau parishrAntaH shete prAkRRitavatkatham || 21||

ayaM nIlAmbudashyAmo nareShvapratimo bhuvi |
shete prAkRRitavadbhUmAvato duHkhataraM nu kim || 22||

ashvinAviva devAnAM yAvimau rUpasampadA |
tau prAkRRitavadadyemau prasuptau dharaNItale || 23||

j~nAtayo yasya naiva syurviShamAH kulapA.nsanAH |
sa jIvetsusukhaM loke grAme druma ivaikajaH || 24||

eko vRRikSho hi yo grAme bhavetparNaphalAnvitaH |
chaityo bhavati nirj~nAtirarchanIyaH supUjitaH || 25||

yeShAM cha bahavaH shUrA j~nAtayo dharmasa.nshritAH |
te jIvanti sukhaM loke bhavanti cha nirAmayAH || 26||

balavantaH samRRiddhArthA mitrabAndhavanandanAH |
jIvantyanyonyamAshritya drumAH kAnanajA iva || 27||

vayaM tu dhRRitarAShTreNa saputreNa durAtmanA |
vivAsitA na dagdhAshcha katha~nchittasya shAsanAt || 28||

tasmAnmuktA vayaM dAhAdimaM vRRikShamupAshritAH |
kAM dishaM pratipatsyAmaH prAptAH kleshamanuttamam || 29||

nAtidUre cha nagaraM vanAdasmAddhi lakShaye |
jAgartavye svapantIme hanta jAgarmyahaM svayam || 30||

pAsyantIme jalaM pashchAtpratibuddhA jitaklamAH |
iti bhImo vyavasyaiva jajAgAra svayaM tadA || 31||

\hrule

\medskip
              hiDimbavadhaparva
                  139
\medskip

vaishampAyana uvAcha||

tatra teShu shayAneShu hiDimbo nAma rAkShasaH |
avidUre vanAttasmAchChAlavRRikShamupAshritaH || 1||

krUro mAnuShamA.nsAdo mahAvIryo mahAbalaH |
virUparUpaH pi~NgAkShaH karAlo ghoradarshanaH || 2||

pishitepsuH kShudhArtastAnapashyata yadRRichChayA || 2||

UrdhvA~NguliH sa kaNDUyandhunvanrUkShA~nshiroruhAn |
jRRimbhamANo mahAvaktraH punaH punaravekShya cha || 3||

duShTo mAnuShamA.nsAdo mahAkAyo mahAbalaH |
AghrAya mAnuShaM gandhaM bhaginImidamabravIt || 4||

upapannashchirasyAdya bhakSho mama manaHpriyaH |
snehasravAnprasravati jihvA paryeti me mukham || 5||

aShTau daMShTrAH sutIkShNAgrAshchirasyApAtaduHsahAH |
deheShu majjayiShyAmi snigdheShu pishiteShu cha || 6||

Akramya mAnuShaM kaNThamAchChidya dhamanImapi |
uShNaM navaM prapAsyAmi phenilaM rudhiraM bahu || 7||

gachCha jAnIhi ke tvete sherate vanamAshritAH |
mAnuSho balavAngandho ghrANaM tarpayatIva me || 8||

hatvaitAnmAnuShAnsarvAnAnayasva mamAntikam |
asmadviShayasuptebhyo naitebhyo bhayamasti te || 9||

eShAM mA.nsAni sa.nskRRitya mAnuShANAM yatheShTataH |
bhakShayiShyAva sahitau kuru tUrNaM vacho mama || 10||

bhrAturvachanamAj~nAya tvaramANeva rAkShasI |
jagAma tatra yatra sma pANDavA bharatarShabha || 11||

dadarsha tatra gatvA sA pANDavAnpRRithayA saha |
shayAnAnbhImasenaM cha jAgrataM tvaparAjitam || 12||

dRRiShTvaiva bhImasenaM sA shAlaskandhamivodgatam |
rAkShasI kAmayAmAsa rUpeNApratimaM bhuvi || 13||

ayaM shyAmo mahAbAhuH siMhaskandho mahAdyutiH |
kambugrIvaH puShkarAkSho bhartA yukto bhavenmama || 14||

nAhaM bhrAtRRivacho jAtu kuryAM krUropasaMhitam |
patisneho.atibalavAnna tathA bhrAtRRisauhRRidam || 15||

muhUrtamiva tRRiptishcha bhavedbhrAturmamaiva cha |
hatairetairahatvA tu modiShye shAshvatiH samAH || 16||

sA kAmarUpiNI rUpaM kRRitvA mAnuShamuttamam |
upatasthe mahAbAhuM bhImasenaM shanaiH shanaiH || 17||

vilajjamAneva latA divyAbharaNabhUShitA |
smitapUrvamidaM vAkyaM bhImasenamathAbravIt || 18||

kutastvamasi samprAptaH kashchAsi puruSharShabha |
ka ime sherate cheha puruShA devarUpiNaH || 19||

keyaM cha bRRihatI shyAmA sukumArI tavAnagha |
shete vanamidaM prApya vishvastA svagRRihe yathA || 20||

nedaM jAnAti gahanaM vanaM rAkShasasevitam |
vasati hyatra pApAtmA hiDimbo nAma rAkShasaH || 21||

tenAhaM preShitA bhrAtrA duShTabhAvena rakShasA |
bibhakShayiShatA mA.nsaM yuShmAkamamaropama || 22||

sAhaM tvAmabhisamprekShya devagarbhasamaprabham |
nAnyaM bhartAramichChAmi satyametadbravImi te || 23||

etadvij~nAya dharmaj~na yuktaM mayi samAchara |
kAmopahatachittA~NgIM bhajamAnAM bhajasva mAm || 24||

trAsye.ahaM tvAM mahAbAho rAkShasAtpuruShAdakAt |
vatsyAvo giridurgeShu bhartA bhava mamAnagha || 25||

antarikShacharA hyasmi kAmato vicharAmi cha |
atulAmApnuhi prItiM tatra tatra mayA saha || 26||

bhIma uvAcha||

mAtaraM bhrAtaraM jyeShThaM kaniShThAnaparAnimAn |
parityajeta ko nvadya prabhavanniva rAkShasi || 27||

ko hi suptAnimAnbhrAtRRindattvA rAkShasabhojanam |
mAtaraM cha naro gachChetkAmArta iva madvidhaH || 28||

rAkShasyuvAcha||

yatte priyaM tatkariShye sarvAnetAnprabodhaya |
mokShayiShyAmi vaH kAmaM rAkShasAtpuruShAdakAt || 29||

bhIma uvAcha||

sukhasuptAnvane bhrAtRRinmAtaraM chaiva rAkShasi |
na bhayAdbodhayiShyAmi bhrAtustava durAtmanaH || 30||

na hi me rAkShasA bhIru soDhuM shaktAH parAkramam |
na manuShyA na gandharvA na yakShAshchArulochane || 31||

gachCha vA tiShTha vA bhadre yadvApIchChasi tatkuru |
taM vA preShaya tanva~Ngi bhrAtaraM puruShAdakam || 32||

\hrule

\medskip
                  140
\medskip

vaishampAyana uvAcha||

tAM viditvA chiragatAM hiDimbo rAkShaseshvaraH |
avatIrya drumAttasmAdAjagAmAtha pANDavAn || 1||

lohitAkSho mahAbAhurUrdhvakesho mahAbalaH |
meghasa~NghAtavarShmA cha tIkShNadaMShTrojjvalAnanaH || 2||

tamApatantaM dRRiShTvaiva tathA vikRRitadarshanam |
hiDimbovAcha vitrastA bhImasenamidaM vachaH || 3||

ApatatyeSha duShTAtmA sa~NkruddhaH puruShAdakaH |
tvAmahaM bhrAtRRibhiH sArdhaM yadbravImi tathA kuru || 4||

ahaM kAmagamA vIra rakShobalasamanvitA |
AruhemAM mama shroNIM neShyAmi tvAM vihAyasA || 5||

prabodhayainAnsa.nsuptAnmAtaraM cha parantapa |
sarvAneva gamiShyAmi gRRihItvA vo vihAyasA || 6||

bhIma uvAcha||

mA bhaistvaM vipulashroNi naiSha kashchinmayi sthite |
ahamenaM haniShyAmi prekShantyAste sumadhyame || 7||

nAyaM pratibalo bhIru rAkShasApasado mama |
soDhuM yudhi parispandamathavA sarvarAkShasAH || 8||

pashya bAhU suvRRittau me hastihastanibhAvimau |
UrU parighasa~NkAshau saMhataM chApyuro mama || 9||

vikramaM me yathendrasya sAdya drakShyasi shobhane |
mAvama.nsthAH pRRithushroNi matvA mAmiha mAnuSham || 10||

hiDimbovAcha||

nAvamanye naravyAghra tvAmahaM devarUpiNam |
dRRiShTApadAnastu mayA mAnuSheShveva rAkShasaH || 11||

vaishampAyana uvAcha||

tathA sa~njalpatastasya bhImasenasya bhArata |
vAchaH shushrAva tAH kruddho rAkShasaH puruShAdakaH || 12||

avekShamANastasyAshcha hiDimbo mAnuShaM vapuH |
sragdAmapUritashikhaM samagrendunibhAnanam || 13||

subhrUnAsAkShikeshAntaM sukumAranakhatvacham |
sarvAbharaNasa.nyuktaM susUkShmAmbaravAsasam || 14||

tAM tathA mAnuShaM rUpaM bibhratIM sumanoharam |
pu.nskAmAM sha~NkamAnashcha chukrodha puruShAdakaH || 15||

sa~Nkruddho rAkShasastasyA bhaginyAH kurusattama |
utphAlya vipule netre tatastAmidamabravIt || 16||

ko hi me bhoktukAmasya vighnaM charati durmatiH |
na bibheShi hiDimbe kiM matkopAdvipramohitA || 17||

dhiktvAmasati pu.nskAme mama vipriyakAriNi |
pUrveShAM rAkShasendrANAM sarveShAmayashaskari || 18||

yAnimAnAshritAkArShIrapriyaM sumahanmama |
eSha tAnadya vai sarvAnhaniShyAmi tvayA saha || 19||

evamuktvA hiDimbAM sa hiDimbo lohitekShaNaH |
vadhAyAbhipapAtainAM dantairdantAnupaspRRishan || 20||

tamApatantaM samprekShya bhImaH praharatAM varaH |
bhartsayAmAsa tejasvI tiShTha tiShTheti chAbravIt || 21||

\hrule

\medskip
                  141
\medskip

vaishampAyana uvAcha||

bhImasenastu taM dRRiShTvA rAkShasaM prahasanniva |
bhaginIM prati sa~NkruddhamidaM vachanamabravIt || 1||

kiM te hiDimba etairvA sukhasuptaiH prabodhitaiH |
mAmAsAdaya durbuddhe tarasA tvaM narAshana || 2||

mayyeva praharaihi tvaM na striyaM hantumarhasi |
visheShato.anapakRRite pareNApakRRite sati || 3||

na hIyaM svavashA bAlA kAmayatyadya mAmiha |
choditaiShA hyana~Ngena sharIrAntarachAriNA || 4||

bhaginI tava durbuddhe rAkShasAnAM yashohara || 4||

tvanniyogena chaiveyaM rUpaM mama samIkShya cha |
kAmayatyadya mAM bhIrurnaiShA dUShayate kulam || 5||

ana~Ngena kRRite doShe nemAM tvamiha rAkShasa |
mayi tiShThati duShTAtmanna striyaM hantumarhasi || 6||

samAgachCha mayA sArdhamekenaiko narAshana |
ahameva nayiShyAmi tvAmadya yamasAdanam || 7||

adya te talaniShpiShTaM shiro rAkShasa dIryatAm |
ku~njarasyeva pAdena viniShpiShTaM balIyasaH || 8||

adya gAtrANi kravyAdAH shyenA gomAyavashcha te |
karShantu bhuvi saMhRRiShTA nihatasya mayA mRRidhe || 9||

kShaNenAdya kariShye.ahamidaM vanamakaNTakam |
purastAddUShitaM nityaM tvayA bhakShayatA narAn || 10||

adya tvAM bhaginI pApa kRRiShyamANaM mayA bhuvi |
drakShatyadripratIkAshaM siMheneva mahAdvipam || 11||

nirAbAdhAstvayi hate mayA rAkShasapA.nsana |
vanametachchariShyanti puruShA vanachAriNaH || 12||

hiDimba uvAcha||

garjitena vRRithA kiM te katthitena cha mAnuSha |
kRRitvaitatkarmaNA sarvaM katthethA mA chiraM kRRithAH || 13||

balinaM manyase yachcha AtmAnamaparAkramam |
j~nAsyasyadya samAgamya mayAtmAnaM balAdhikam || 14||

na tAvadetAnhi.nsiShye svapantvete yathAsukham |
eSha tvAmeva durbuddhe nihanmyadyApriya.nvadam || 15||

pItvA tavAsRRiggAtrebhyastataH pashchAdimAnapi |
haniShyAmi tataH pashchAdimAM vipriyakAriNIm || 16||

vaishampAyana uvAcha||

evamuktvA tato bAhuM pragRRihya puruShAdakaH |
abhyadhAvata sa~Nkruddho bhImasenamari.ndamam || 17||

tasyAbhipatatastUrNaM bhImo bhImaparAkramaH |
vegena prahRRitaM bAhuM nijagrAha hasanniva || 18||

nigRRihya taM balAdbhImo visphurantaM chakarSha ha |
tasmAddeshAddhanUMShyaShTau siMhaH kShudramRRigaM yathA || 19||

tataH sa rAkShasaH kruddhaH pANDavena balAddhRRitaH |
bhImasenaM samAli~Ngya vyanadadbhairavaM ravam || 20||

punarbhImo balAdenaM vichakarSha mahAbalaH |
mA shabdaH sukhasuptAnAM bhrAtRRiNAM me bhavediti || 21||

anyonyaM tau samAsAdya vichakarShaturojasA |
rAkShaso bhImasenashcha vikramaM chakratuH param || 22||

babha~njaturmahAvRRikShA.NllatAshchAkarShatustataH |
mattAviva susa.nrabdhau vAraNau ShaShTihAyanau || 23||

tayoH shabdena mahatA vibuddhAste nararShabhAH |
saha mAtrA tu dadRRishurhiDimbAmagrataH sthitAm || 24||

\hrule

\medskip
                  142
\medskip

vaishampAyana uvAcha||

prabuddhAste hiDimbAyA rUpaM dRRiShTvAtimAnuSham |
vismitAH puruShavyAghrA babhUvuH pRRithayA saha || 1||

tataH kuntI samIkShyainAM vismitA rUpasampadA |
uvAcha madhuraM vAkyaM sAntvapUrvamidaM shanaiH || 2||

kasya tvaM suragarbhAbhe kA chAsi varavarNini |
kena kAryeNa sushroNi kutashchAgamanaM tava || 3||

yadi vAsya vanasyAsi devatA yadi vApsarAH |
AchakShva mama tatsarvaM kimarthaM cheha tiShThasi || 4||

hiDimbovAcha||

yadetatpashyasi vanaM nIlameghanibhaM mahat |
nivAso rAkShasasyaitaddhiDimbasya mamaiva cha || 5||

tasya mAM rAkShasendrasya bhaginIM viddhi bhAmini |
bhrAtrA sampreShitAmArye tvAM saputrAM jighA.nsatA || 6||

krUrabuddherahaM tasya vachanAdAgatA iha |
adrAkShaM hemavarNAbhaM tava putraM mahaujasam || 7||

tato.ahaM sarvabhUtAnAM bhAve vicharatA shubhe |
choditA tava putrasya manmathena vashAnugA || 8||

tato vRRito mayA bhartA tava putro mahAbalaH |
apanetuM cha yatito na chaiva shakito mayA || 9||

chirAyamANAM mAM j~nAtvA tataH sa puruShAdakaH |
svayamevAgato hantumimAnsarvA.nstavAtmajAn || 10||

sa tena mama kAntena tava putreNa dhImatA |
balAdito viniShpiShya vyapakRRiShTo mahAtmanA || 11||

vikarShantau mahAvegau garjamAnau parasparam |
pashyadhvaM yudhi vikrAntAvetau tau nararAkShasau || 12||

vaishampAyana uvAcha||

tasyAH shrutvaiva vachanamutpapAta yudhiShThiraH |
arjuno nakulashchaiva sahadevashcha vIryavAn || 13||

tau te dadRRishurAsaktau vikarShantau parasparam |
kA~NkShamANau jayaM chaiva siMhAviva raNotkaTau || 14||

tAvanyonyaM samAshliShya vikarShantau parasparam |
dAvAgnidhUmasadRRishaM chakratuH pArthivaM rajaH || 15||

vasudhAreNusa.nvItau vasudhAdharasaMnibhau |
vibhrAjetAM yathA shailau nIhAreNAbhisa.nvRRitau || 16||

rAkShasena tathA bhImaM klishyamAnaM nirIkShya tu |
uvAchedaM vachaH pArthaH prahasa~nshanakairiva || 17||

bhIma mA bhairmahAbAho na tvAM budhyAmahe vayam |
sametaM bhImarUpeNa prasuptAH shramakarshitAH || 18||

sAhAyye.asmi sthitaH pArtha yodhayiShyAmi rAkShasam |
nakulaH sahadevashcha mAtaraM gopayiShyataH || 19||

bhIma uvAcha||

udAsIno nirIkShasva na kAryaH sambhramastvayA |
na jAtvayaM punarjIvenmadbAhvantaramAgataH || 20||

arjuna uvAcha||

kimanena chiraM bhIma jIvatA pAparakShasA |
gantavyaM na chiraM sthAtumiha shakyamari.ndama || 21||

purA sa.nrajyate prAchI purA sandhyA pravartate |
raudre muhUrte rakShA.nsi prabalAni bhavanti cha || 22||

tvarasva bhIma mA krIDa jahi rakSho vibhIShaNam |
purA vikurute mAyAM bhujayoH sAramarpaya || 23||

vaishampAyana uvAcha||

arjunenaivamuktastu bhImo bhImasya rakShasaH |
utkShipyAbhrAmayaddehaM tUrNaM guNashatAdhikam || 24||

bhIma uvAcha||

vRRithAmA.nsairvRRithA puShTo vRRithA vRRiddho vRRithAmatiH |
vRRithAmaraNamarhastvaM vRRithAdya na bhaviShyasi || 25||

arjuna uvAcha||

atha vA manyase bhAraM tvamimaM rAkShasaM yudhi |
karomi tava sAhAyyaM shIghrameva nihanyatAm || 26||

atha vApyahamevainaM haniShyAmi vRRikodara |
kRRitakarmA parishrAntaH sAdhu tAvadupArama || 27||

vaishampAyana uvAcha||

tasya tadvachanaM shrutvA bhImaseno.atyamarShaNaH |
niShpiShyainaM balAdbhUmau pashumAramamArayat || 28||

sa mAryamANo bhImena nanAda vipulaM svanam |
pUraya.nstadvanaM sarvaM jalArdra iva dundubhiH || 29||

bhujAbhyAM yoktrayitvA taM balavAnpANDunandanaH |
madhye bha~NktvA sa balavAnharShayAmAsa pANDavAn || 30||

hiDimbaM nihataM dRRiShTvA saMhRRiShTAste tarasvinaH |
apUjayannaravyAghraM bhImasenamari.ndamam || 31||

abhipUjya mahAtmAnaM bhImaM bhImaparAkramam |
punarevArjuno vAkyamuvAchedaM vRRikodaram || 32||

nadUre nagaraM manye vanAdasmAdahaM prabho |
shIghraM gachChAma bhadraM te na no vidyAtsuyodhanaH || 33||

tataH sarve tathetyuktvA saha mAtrA parantapAH |
prayayuH puruShavyAghrA hiDimbA chaiva rAkShasI || 34||

\hrule

\medskip
              bakavadhaparva
                  143
\medskip

bhIma uvAcha||

smaranti vairaM rakShA.nsi mAyAmAshritya mohinIm |
hiDimbe vraja panthAnaM tvaM vai bhrAtRRiniShevitam || 1||

yudhiShThira uvAcha||

kruddho.api puruShavyAghra bhIma mA sma striyaM vadhIH |
sharIraguptyAbhyadhikaM dharmaM gopaya pANDava || 2||

vadhAbhiprAyamAyAntamavadhIstvaM mahAbalam |
rakShasastasya bhaginI kiM naH kruddhA kariShyati || 3||

vaishampAyana uvAcha||

hiDimbA tu tataH kuntImabhivAdya kRRitA~njaliH |
yudhiShThiraM cha kaunteyamidaM vachanamabravIt || 4||

Arye jAnAsi yadduHkhamiha strINAmana~Ngajam |
tadidaM mAmanuprAptaM bhImasenakRRitaM shubhe || 5||

soDhaM tatparamaM duHkhaM mayA kAlapratIkShayA |
so.ayamabhyAgataH kAlo bhavitA me sukhAya vai || 6||

mayA hyutsRRijya suhRRidaH svadharmaM svajanaM tathA |
vRRito.ayaM puruShavyAghrastava putraH patiH shubhe || 7||

vareNApi tathAnena tvayA chApi yashasvini |
tathA bruvantI hi tadA pratyAkhyAtA kriyAM prati || 8||

tvaM mAM mUDheti vA matvA bhaktA vAnugateti vA |
bhartrAnena mahAbhAge sa.nyojaya sutena te || 9||

tamupAdAya gachCheyaM yatheShTaM devarUpiNam |
punashchaivAgamiShyAmi vishrambhaM kuru me shubhe || 10||

ahaM hi manasA dhyAtA sarvAnneShyAmi vaH sadA |
vRRijine tArayiShyAmi durgeShu cha nararShabhAn || 11||

pRRiShThena vo vahiShyAmi shIghrAM gatimabhIpsataH |
yUyaM prasAdaM kuruta bhImaseno bhajeta mAm || 12||

ApadastaraNe prANAndhArayedyena yena hi |
sarvamAdRRitya kartavyaM taddharmamanuvartatA || 13||

Apatsu yo dhArayati dhramaM dharmaviduttamaH |
vyasanaM hyeva dharmasya dharmiNAmApaduchyate || 14||

puNyaM prANAndhArayati puNyaM prANadamuchyate |
yena yenAchareddharmaM tasmingarhA na vidyate || 15||

yudhiShThira uvAcha||

evametadyathAttha tvaM hiDimbe nAtra sa.nshayaH |
sthAtavyaM tu tvayA dharme yathA brUyAM sumadhyame || 16||

snAtaM kRRitAhnikaM bhadre kRRitakautukama~Ngalam |
bhImasenaM bhajethAstvaM prAgastagamanAdraveH || 17||

ahaHsu viharAnena yathAkAmaM manojavA |
ayaM tvAnayitavyaste bhImasenaH sadA nishi || 18||

vaishampAyana uvAcha||

tatheti tatpratij~nAya hiDimbA rAkShasI tadA |
bhImasenamupAdAya UrdhvamAchakrame tataH || 19||

shailashRRi~NgeShu ramyeShu devatAyataneShu cha |
mRRigapakShivighuShTeShu ramaNIyeShu sarvadA || 20||

kRRitvA cha paramaM rUpaM sarvAbharaNabhUShitA |
sa~njalpantI sumadhuraM ramayAmAsa pANDavam || 21||

tathaiva vanadurgeShu puShpitadrumasAnuShu |
saraHsu ramaNIyeShu padmotpalayuteShu cha || 22||

nadIdvIpapradesheShu vaiDUryasikatAsu cha |
sutIrthavanatoyAsu tathA girinadIShu cha || 23||

sagarasya pradesheShu maNihemachiteShu cha |
pattaneShu cha ramyeShu mahAshAlavaneShu cha || 24||

devAraNyeShu puNyeShu tathA parvatasAnuShu |
guhyakAnAM nivAseShu tApasAyataneShu cha || 25||

sarvartuphalapuShpeShu mAnaseShu saraHsu cha |
bibhratI paramaM rUpaM ramayAmAsa pANDavam || 26||

ramayantI tathA bhImaM tatra tatra manojavA |
prajaj~ne rAkShasI putraM bhImasenAnmahAbalam || 27||

virUpAkShaM mahAvaktraM sha~NkukarNaM vibhIShaNam |
bhImarUpaM sutAmroShThaM tIkShNadaMShTraM mahAbalam || 28||

maheShvAsaM mahAvIryaM mahAsattvaM mahAbhujam |
mahAjavaM mahAkAyaM mahAmAyamari.ndamam || 29||

amAnuShaM mAnuShajaM bhImavegaM mahAbalam |
yaH pishAchAnatIvAnyAnbabhUvAti sa mAnuShAn || 30||

bAlo.api yauvanaM prApto mAnuSheShu vishAM pate |
sarvAstreShu paraM vIraH prakarShamagamadbalI || 31||

sadyo hi garbhaM rAkShasyo labhante prasavanti cha |
kAmarUpadharAshchaiva bhavanti bahurUpiNaH || 32||

praNamya vikachaH pAdAvagRRihNAtsa pitustadA |
mAtushcha parameShvAsastau cha nAmAsya chakratuH || 33||

ghaTabhAsotkacha iti mAtaraM so.abhyabhAShata |
abhavattena nAmAsya ghaTotkacha iti sma ha || 34||

anuraktashcha tAnAsItpANDavAnsa ghaTotkachaH |
teShAM cha dayito nityamAtmabhUto babhUva saH || 35||

sa.nvAsasamayo jIrNa ityabhAShata taM tataH |
hiDimbA samayaM kRRitvA svAM gatiM pratyapadyata || 36||

kRRityakAla upasthAsye pitRRiniti ghaTotkachaH |
Amantrya rAkShasashreShThaH pratasthe chottarAM disham || 37||

sa hi sRRiShTo maghavatA shaktihetormahAtmanA |
karNasyAprativIryasya vinAshAya mahAtmanaH || 38||

\hrule

\medskip
                  144
\medskip

vaishampAyana uvAcha||

te vanena vanaM vIrA ghnanto mRRigagaNAnbahUn |
apakramya yayU rAja.nstvaramANA mahArathAH || 1||

matsyA.nstrigartAnpA~nchAlAnkIchakAnantareNa cha |
ramaNIyAnvanoddeshAnprekShamANAH sarA.nsi cha || 2||

jaTAH kRRitvAtmanaH sarve valkalAjinavAsasaH |
saha kuntyA mahAtmAno bibhratastApasaM vapuH || 3||

kvachidvahanto jananIM tvaramANA mahArathAH |
kvachichChandena gachChantaste jagmuH prasabhaM punaH || 4||

brAhmaM vedamadhIyAnA vedA~NgAni cha sarvashaH |
nItishAstraM cha dharmaj~nA dadRRishuste pitAmaham || 5||

te.abhivAdya mahAtmAnaM kRRiShNadvaipAyanaM tadA |
tasthuH prA~njalayaH sarve saha mAtrA parantapAH || 6||

vyAsa uvAcha||

mayedaM manasA pUrvaM viditaM bharatarShabhAH |
yathA sthitairadharmeNa dhArtarAShTrairvivAsitAH || 7||

tadviditvAsmi samprAptashchikIrShuH paramaM hitam |
na viShAdo.atra kartavyaH sarvametatsukhAya vaH || 8||

samAste chaiva me sarve yUyaM chaiva na sa.nshayaH |
dInato bAlatashchaiva snehaM kurvanti bAndhavAH || 9||

tasmAdabhyadhikaH sneho yuShmAsu mama sAmpratam |
snehapUrvaM chikIrShAmi hitaM vastannibodhata || 10||

idaM nagaramabhyAshe ramaNIyaM nirAmayam |
vasateha pratichChannA mamAgamanakA~NkShiNaH || 11||

vaishampAyana uvAcha||

evaM sa tAnsamAshvAsya vyAsaH pArthAnari.ndamAn |
ekachakrAmabhigataH kuntImAshvAsayatprabhuH || 12||

jIvaputri sutaste.ayaM dharmaputro yudhiShThiraH |
pRRithivyAM pArthivAnsarvAnprashAsiShyati dharmarAT || 13||

dharmeNa jitvA pRRithivImakhilAM dharmavidvashI |
bhImasenArjunabalAdbhokShyatyayamasa.nshayaH || 14||

putrAstava cha mAdryAshcha sarva eva mahArathAH |
svarAShTre vihariShyanti sukhaM sumanasastadA || 15||

yakShyanti cha naravyAghrA vijitya pRRithivImimAm |
rAjasUyAshvamedhAdyaiH kratubhirbhUridakShiNaiH || 16||

anugRRihya suhRRidvargaM dhanena cha sukhena cha |
pitRRipaitAmahaM rAjyamiha bhokShyanti te sutAH || 17||

evamuktvA niveshyainAnbrAhmaNasya niveshane |
abravItpArthivashreShThamRRiShirdvaipAyanastadA || 18||

iha mAM sampratIkShadhvamAgamiShyAmyahaM punaH |
deshakAlau viditvaiva vetsyadhvaM paramAM mudam || 19||

sa taiH prA~njalibhiH sarvaistathetyukto narAdhipa |
jagAma bhagavAnvyAso yathAkAmamRRiShiH prabhuH || 20||

\hrule

\medskip
                  145
\medskip

janamejaya uvAcha||

ekachakrAM gatAste tu kuntIputrA mahArathAH |
ataH paraM dvijashreShTha kimakurvata pANDavAH || 1||

vaishampAyana uvAcha||

ekachakrAM gatAste tu kuntIputrA mahArathAH |
UShurnAtichiraM kAlaM brAhmaNasya niveshane || 2||

ramaNIyAni pashyanto vanAni vividhAni cha |
pArthivAnapi choddeshAnsaritashcha sarA.nsi cha || 3||

cherurbhaikShaM tadA te tu sarva eva vishAM pate |
babhUvurnAgarANAM cha svairguNaiH priyadarshanAH || 4||

nivedayanti sma cha te bhaikShaM kuntyAH sadA nishi |
tayA vibhaktAnbhAgA.nste bhu~njate sma pRRithakpRRithak || 5||

ardhaM te bhu~njate vIrAH saha mAtrA parantapAH |
ardhaM bhaikShasya sarvasya bhImo bhu~Nkte mahAbalaH || 6||

tathA tu teShAM vasatAM tatra rAjanmahAtmanAm |
atichakrAma sumahAnkAlo.atha bharatarShabha || 7||

tataH kadAchidbhaikShAya gatAste bharatarShabhAH |
sa~NgatyA bhImasenastu tatrAste pRRithayA saha || 8||

athArtijaM mahAshabdaM brAhmaNasya niveshane |
bhRRishamutpatitaM ghoraM kuntI shushrAva bhArata || 9||

rorUyamANA.nstAnsarvAnparidevayatashcha sA |
kAruNyAtsAdhubhAvAchcha devI rAjanna chakShame || 10||

mathyamAneva duHkhena hRRidayena pRRithA tataH |
uvAcha bhImaM kalyANI kRRipAnvitamidaM vachaH || 11||

vasAmaH susukhaM putra brAhmaNasya niveshane |
aj~nAtA dhArtarAShTrANAM satkRRitA vItamanyavaH || 12||

sA chintaye sadA putra brAhmaNasyAsya kiM nvaham |
priyaM kuryAmiti gRRihe yatkuryuruShitAH sukham || 13||

etAvAnpuruShastAta kRRitaM yasminna nashyati |
yAvachcha kuryAdanyo.asya kuryAdabhyadhikaM tataH || 14||

tadidaM brAhmaNasyAsya duHkhamApatitaM dhruvam |
tatrAsya yadi sAhAyyaM kuryAma sukRRitaM bhavet || 15||

bhIma uvAcha||

j~nAyatAmasya yadduHkhaM yatashchaiva samutthitam |
vidite vyavasiShyAmi yadyapi syAtsuduShkaram || 16||

vaishampAyana uvAcha||

tathA hi kathayantau tau bhUyaH shushruvatuH svanam |
ArtijaM tasya viprasya sabhAryasya vishAM pate || 17||

antaHpuraM tatastasya brAhmaNasya mahAtmanaH |
vivesha kuntI tvaritA baddhavatseva saurabhI || 18||

tatastaM brAhmaNaM tatra bhAryayA cha sutena cha |
duhitrA chaiva sahitaM dadarsha vikRRitAnanam || 19||

brAhmaNa uvAcha||

dhigidaM jIvitaM loke.analasAramanarthakam |
duHkhamUlaM parAdhInaM bhRRishamapriyabhAgi cha || 20||

jIvite paramaM duHkhaM jIvite paramo jvaraH |
jIvite vartamAnasya dvandvAnAmAgamo dhruvaH || 21||

ekAtmApi hi dharmArthau kAmaM cha na niShevate |
etaishcha viprayogo.api duHkhaM paramakaM matam || 22||

AhuH kechitparaM mokShaM sa cha nAsti katha~nchana |
arthaprAptau cha narakaH kRRitsna evopapadyate || 23||

arthepsutA paraM duHkhamarthaprAptau tato.adhikam |
jAtasnehasya chArtheShu viprayoge mahattaram || 24||

na hi yogaM prapashyAmi yena muchyeyamApadaH |
putradAreNa vA sArdhaM prAdraveyAmanAmayam || 25||

yatitaM vai mayA pUrvaM yathA tvaM vettha brAhmaNi |
yataH kShemaM tato gantuM tvayA tu mama na shrutam || 26||

iha jAtA vivRRiddhAsmi pitA cheha mameti cha |
uktavatyasi durmedhe yAchyamAnA mayAsakRRit || 27||

svargato hi pitA vRRiddhastathA mAtA chiraM tava |
bAndhavA bhUtapUrvAshcha tatra vAse tu kA ratiH || 28||

so.ayaM te bandhukAmAyA ashRRiNvantyA vacho mama |
bandhupraNAshaH samprApto bhRRishaM duHkhakaro mama || 29||

athavA madvinAsho.ayaM na hi shakShyAmi ka~nchana |
parityaktumahaM bandhuM svayaM jIvannRRisha.nsavat || 30||

sahadharmacharIM dAntAM nityaM mAtRRisamAM mama |
sakhAyaM vihitAM devairnityaM paramikAM gatim || 31||

mAtrA pitrA cha vihitAM sadA gArhasthyabhAginIm |
varayitvA yathAnyAyaM mantravatpariNIya cha || 32||

kulInAM shIlasampannAmapatyajananIM mama |
tvAmahaM jIvitasyArthe sAdhvImanapakAriNIm || 33||

parityaktuM na shakShyAmi bhAryAM nityamanuvratAm || 33||

kuta eva parityaktuM sutAM shakShyAmyahaM svayam |
bAlAmaprAptavayasamajAtavya~njanAkRRitim || 34||

bharturarthAya nikShiptAM nyAsaM dhAtrA mahAtmanA |
yasyAM dauhitrajA.NllokAnAsha.nse pitRRibhiH saha || 35||

svayamutpAdya tAM bAlAM kathamutsraShTumutsahe || 35||

manyante kechidadhikaM snehaM putre piturnarAH |
kanyAyAM naiva tu punarmama tulyAvubhau matau || 36||

yasmi.NllokAH prasUtishcha sthitA nityamatho sukham |
apApAM tAmahaM bAlAM kathamutsraShTumutsahe || 37||

AtmAnamapi chotsRRijya tapsye pretavashaM gataH |
tyaktA hyete mayA vyaktaM neha shakShyanti jIvitum || 38||

eShAM chAnyatamatyAgo nRRisha.nso garhito budhaiH |
AtmatyAge kRRite cheme mariShyanti mayA vinA || 39||

sa kRRichChrAmahamApanno na shaktastartumApadam |
aho dhikkAM gatiM tvadya gamiShyAmi sabAndhavaH || 40||

sarvaiH saha mRRitaM shreyo na tu me jIvitaM kShamam || 40||

\hrule

\medskip
                  146
\medskip

brAhmaNyuvAcha||

na santApastvayA kAryaH prAkRRiteneva karhichit |
na hi santApakAlo.ayaM vaidyasya tava vidyate || 1||

avashyaM nidhanaM sarvairgantavyamiha mAnavaiH |
avashyabhAvinyarthe vai santApo neha vidyate || 2||

bhAryA putro.atha duhitA sarvamAtmArthamiShyate |
vyathAM jahi subuddhyA tvaM svayaM yAsyAmi tatra vai || 3||

etaddhi paramaM nAryAH kAryaM loke sanAtanam |
prANAnapi parityajya yadbhartRRihitamAcharet || 4||

tachcha tatra kRRitaM karma tavApIha sukhAvaham |
bhavatyamutra chAkShayyaM loke.asmi.nshcha yashaskaram || 5||

eSha chaiva gururdharmo yaM pravakShAmyahaM tava |
arthashcha tava dharmashcha bhUyAnatra pradRRishyate || 6||

yadarthamiShyate bhAryA prAptaH so.arthastvayA mayi |
kanyA chaiva kumArashcha kRRitAhamanRRiNA tvayA || 7||

samarthaH poShaNe chAsi sutayo rakShaNe tathA |
na tvahaM sutayoH shaktA tathA rakShaNapoShaNe || 8||

mama hi tvadvihInAyAH sarvakAmA na ApadaH |
kathaM syAtAM sutau bAlau bhaveyaM cha kathaM tvaham || 9||

kathaM hi vidhavAnAthA bAlaputrA vinA tvayA |
mithunaM jIvayiShyAmi sthitA sAdhugate pathi || 10||

aha~NkRRitAvaliptaishcha prArthyamAnAmimAM sutAm |
ayuktaistava sambandhe kathaM shakShyAmi rakShitum || 11||

utsRRiShTamAmiShaM bhUmau prArthayanti yathA khagAH |
prArthayanti janAH sarve vIrahInAM tathA striyam || 12||

sAhaM vichAlyamAnA vai prArthyamAnA durAtmabhiH |
sthAtuM pathi na shakShyAmi sajjaneShTe dvijottama || 13||

kathaM tava kulasyaikAmimAM bAlAmasa.nskRRitAm |
pitRRipaitAmahe mArge niyoktumahamutsahe || 14||

kathaM shakShyAmi bAle.asminguNAnAdhAtumIpShitAn |
anAthe sarvato lupte yathA tvaM dharmadarshivAn || 15||

imAmapi cha te bAlAmanAthAM paribhUya mAm |
anarhAH prArthayiShyanti shUdrA vedashrutiM yathA || 16||

tAM chedahaM na ditseyaM tvadguNairupabRRiMhitAm |
pramathyainAM hareyuste havirdhvA~NkShA ivAdhvarAt || 17||

samprekShamANA putraM te nAnurUpamivAtmanaH |
anarhavashamApannAmimAM chApi sutAM tava || 18||

avaj~nAtA cha lokasya tathAtmAnamajAnatI |
avaliptairnarairbrahmanmariShyAmi na sa.nshayaH || 19||

tau vihInau mayA bAlau tvayA chaiva mamAtmajau |
vinashyetAM na sa.ndeho matsyAviva jalakShaye || 20||

tritayaM sarvathApyevaM vinashiShyatyasa.nshayam |
tvayA vihInaM tasmAttvaM mAM parityaktumarhasi || 21||

vyuShTireShA parA strINAM pUrvaM bhartuH parA gatiH |
na tu brAhmaNa putrANAM viShaye parivartitum || 22||

parityaktaH sutashchAyaM duhiteyaM tathA mayA |
bAndhavAshcha parityaktAstvadarthaM jIvitaM cha me || 23||

yaj~naistapobhirniyamairdAnaishcha vividhaistathA |
vishiShyate striyA bharturnityaM priyahite sthitiH || 24||

tadidaM yachchikIrShAmi dharmyaM paramasaMmatam |
iShTaM chaiva hitaM chaiva tava chaiva kulasya cha || 25||

iShTAni chApyapatyAni dravyANi suhRRidaH priyAH |
ApaddharmavimokShAya bhAryA chApi satAM matam || 26||

ekato vA kulaM kRRitsnamAtmA vA kulavardhana |
na samaM sarvameveti budhAnAmeSha nishchayaH || 27||

sa kuruShva mayA kAryaM tArayAtmAnamAtmanA |
anujAnIhi mAmArya sutau me parirakSha cha || 28||

avadhyAH striya ityAhurdharmaj~nA dharmanishchaye |
dharmaj~nAnrAkShasAnAhurna hanyAtsa cha mAmapi || 29||

niHsa.nshayo vadhaH pu.nsAM strINAM sa.nshayito vadhaH |
ato mAmeva dharmaj~na prasthApayitumarhasi || 30||

bhuktaM priyANyavAptAni dharmashcha charito mayA |
tvatprasUtiH priyA prAptA na mAM tapsyatyajIvitam || 31||

jAtaputrA cha vRRiddhA cha priyakAmA cha te sadA |
samIkShyaitadahaM sarvaM vyavasAyaM karomyataH || 32||

utsRRijyApi cha mAmArya vetsyasyanyAmapi striyam |
tataH pratiShThito dharmo bhaviShyati punastava || 33||

na chApyadharmaH kalyANa bahupatnIkatA nRRiNAm |
strINAmadharmaH sumahAnbhartuH pUrvasya la~Nghane || 34||

etatsarvaM samIkShya tvamAtmatyAgaM cha garhitam |
AtmAnaM tAraya mayA kulaM chemau cha dArakau || 35||

vaishampAyana uvAcha||

evamuktastayA bhartA tAM samAli~Ngya bhArata |
mumocha bAShpaM shanakaiH sabhAryo bhRRishaduHkhitaH || 36||

\hrule

\medskip
                  147
\medskip

vaishampAyana uvAcha||

tayorduHkhitayorvAkyamatimAtraM nishamya tat |
bhRRishaM duHkhaparItA~NgI kanyA tAvabhyabhAShata || 1||

kimidaM bhRRishaduHkhArtau roravItho anAthavat |
mamApi shrUyatAM ki~nchichChrutvA cha kriyatAM kShamam || 2||

dharmato.ahaM parityAjyA yuvayornAtra sa.nshayaH |
tyaktavyAM mAM parityajya trAtaM sarvaM mayaikayA || 3||

ityarthamiShyate.apatyaM tArayiShyati mAmiti |
tasminnupasthite kAle tarataM plavavanmayA || 4||

iha vA tArayeddurgAduta vA pretya tArayet |
sarvathA tArayetputraH putra ityuchyate budhaiH || 5||

AkA~NkShante cha dauhitrAnapi nityaM pitAmahAH |
tAnsvayaM vai paritrAsye rakShantI jIvitaM pituH || 6||

bhrAtA cha mama bAlo.ayaM gate lokamamuM tvayi |
achireNaiva kAlena vinashyeta na sa.nshayaH || 7||

tAte.api hi gate svargaM vinaShTe cha mamAnuje |
piNDaH pitRRiNAM vyuchChidyettatteShAmapriyaM bhavet || 8||

pitrA tyaktA tathA mAtrA bhrAtrA chAhamasa.nshayam |
duHkhAdduHkhataraM prApya mriyeyamatathochitA || 9||

tvayi tvaroge nirmukte mAtA bhrAtA cha me shishuH |
santAnashchaiva piNDashcha pratiShThAsyatyasa.nshayam || 10||

AtmA putraH sakhA bhAryA kRRichChraM tu duhitA kila |
sa kRRichChrAnmochayAtmAnaM mAM cha dharmeNa yojaya || 11||

anAthA kRRipaNA bAlA yatrakvachanagAminI |
bhaviShyAmi tvayA tAta vihInA kRRipaNA bata || 12||

athavAhaM kariShyAmi kulasyAsya vimokShaNam |
phalasa.nsthA bhaviShyAmi kRRitvA karma suduShkaram || 13||

athavA yAsyase tatra tyaktvA mAM dvijasattama |
pIDitAhaM bhaviShyAmi tadavekShasva mAmapi || 14||

tadasmadarthaM dharmArthaM prasavArthaM cha sattama |
AtmAnaM parirakShasva tyaktavyAM mAM cha santyaja || 15||

avashyakaraNIye.arthe mA tvAM kAlo.atyagAdayam |
tvayA dattena toyena bhaviShyati hitaM cha me || 16||

kiM nvataH paramaM duHkhaM yadvayaM svargate tvayi |
yAchamAnAH parAdannaM paridhAvemahi shvavat || 17||

tvayi tvaroge nirmukte kleshAdasmAtsabAndhave |
amRRite vasatI loke bhaviShyAmi sukhAnvitA || 18||

evaM bahuvidhaM tasyA nishamya paridevitam |
pitA mAtA cha sA chaiva kanyA prarurudustrayaH || 19||

tataH praruditAnsarvAnnishamyAtha sutastayoH |
utphullanayano bAlaH kalamavyaktamabravIt || 20||

mA rodIstAta mA mAtarmA svasastvamiti bruvan |
prahasanniva sarvA.nstAnekaikaM so.apasarpati || 21||

tataH sa tRRiNamAdAya prahRRiShTaH punarabravIt |
anena taM haniShyAmi rAkShasaM puruShAdakam || 22||

tathApi teShAM duHkhena parItAnAM nishamya tat |
bAlasya vAkyamavyaktaM harShaH samabhavanmahAn || 23||

ayaM kAla iti j~nAtvA kuntI samupasRRitya tAn |
gatAsUnamRRiteneva jIvayantIdamabravIt || 24||

\hrule

\medskip
                  148
\medskip

kuntyuvAcha||

kutomUlamidaM duHkhaM j~nAtumichChAmi tattvataH |
viditvA apakarSheyaM shakyaM chedapakarShitum || 1||

brAhmaNa uvAcha||

upapannaM satAmetadyadbravIShi tapodhane |
na tu duHkhamidaM shakyaM mAnuSheNa vyapohitum || 2||

samIpe nagarasyAsya bako vasati rAkShasaH |
Isho janapadasyAsya purasya cha mahAbalaH || 3||

puShTo mAnuShamA.nsena durbuddhiH puruShAdakaH |
rakShatyasurarANnityamimaM janapadaM balI || 4||

nagaraM chaiva deshaM cha rakShobalasamanvitaH |
tatkRRite parachakrAchcha bhUtebhyashcha na no bhayam || 5||

vetanaM tasya vihitaM shAlivAhasya bhojanam |
mahiShau puruShashchaiko yastadAdAya gachChati || 6||

ekaikashchaiva puruShastatprayachChati bhojanam |
sa vAro bahubhirvarShairbhavatyasutaro naraiH || 7||

tadvimokShAya ye chApi yatante puruShAH kvachit |
saputradArA.nstAnhatvA tadrakSho bhakShayatyuta || 8||

vetrakIyagRRihe rAjA nAyaM nayamihAsthitaH |
anAmayaM janasyAsya yena syAdadya shAshvatam || 9||

etadarhA vayaM nUnaM vasAmo durbalasya ye |
viShaye nityamudvignAH kurAjAnamupAshritAH || 10||

brAhmaNAH kasya vaktavyAH kasya vA ChandachAriNaH |
guNairete hi vAsyante kAmagAH pakShiNo yathA || 11||

rAjAnaM prathamaM vindettato bhAryAM tato dhanam |
trayasya sa~nchaye chAsya j~nAtInputrA.nshcha dhArayet || 12||

viparItaM mayA chedaM trayaM sarvamupArjitam |
ta imAmApadaM prApya bhRRishaM tapsyAmahe vayam || 13||

so.ayamasmAnanuprApto vAraH kulavinAshanaH |
bhojanaM puruShashchaikaH pradeyaM vetanaM mayA || 14||

na cha me vidyate vittaM sa~NkretuM puruShaM kvachit |
suhRRijjanaM pradAtuM cha na shakShyAmi katha~nchana || 15||

gatiM chApi na pashyAmi tasmAnmokShAya rakShasaH || 15||

so.ahaM duHkhArNave magno mahatyasutare bhRRisham |
sahaivaitairgamiShyAmi bAndhavairadya rAkShasam || 16||

tato naH sahitankShudraH sarvAnevopabhokShyati || 16||

\hrule

\medskip
                  149
\medskip

kuntyuvAcha||

na viShAdastvayA kAryo bhayAdasmAtkatha~nchana |
upAyaH paridRRiShTo.atra tasmAnmokShAya rakShasaH || 1||

ekastava suto bAlaH kanyA chaikA tapasvinI |
na te tayostathA patnyA gamanaM tatra rochaye || 2||

mama pa~ncha sutA brahma.nsteShAmeko gamiShyati |
tvadarthaM balimAdAya tasya pApasya rakShasaH || 3||

brAhmaNa uvAcha||

nAhametatkariShyAmi jIvitArthI katha~nchana |
brAhmaNasyAtitheshchaiva svArthe prANairviyojanam || 4||

na tvetadakulInAsu nAdharmiShThAsu vidyate |
yadbrAhmaNArthe visRRijedAtmAnamapi chAtmajam || 5||

Atmanastu mayA shreyo boddhavyamiti rochaye |
brahmavadhyAtmavadhyA vA shreya Atmavadho mama || 6||

brahmavadhyA paraM pApaM niShkRRitirnAtra vidyate |
abuddhipUrvaM kRRitvApi shreya Atmavadho mama || 7||

na tvahaM vadhamAkA~NkShe svayamevAtmanaH shubhe |
paraiH kRRite vadhe pApaM na ki~nchinmayi vidyate || 8||

abhisandhikRRite tasminbrAhmaNasya vadhe mayA |
niShkRRitiM na prapashyAmi nRRisha.nsaM kShudrameva cha || 9||

Agatasya gRRihe tyAgastathaiva sharaNArthinaH |
yAchamAnasya cha vadho nRRisha.nsaM paramaM matam || 10||

kuryAnna ninditaM karma na nRRisha.nsaM kadAchana |
iti pUrve mahAtmAna Apaddharmavido viduH || 11||

shreyA.nstu sahadArasya vinAsho.adya mama svayam |
brAhmaNasya vadhaM nAhamanuma.nsye katha~nchana || 12||

kuntyuvAcha||

mamApyeShA matirbrahmanviprA rakShyA iti sthirA |
na chApyaniShTaH putro me yadi putrashataM bhavet || 13||

na chAsau rAkShasaH shakto mama putravinAshane |
vIryavAnmantrasiddhashcha tejasvI cha suto mama || 14||

rAkShasAya cha tatsarvaM prApayiShyati bhojanam |
mokShayiShyati chAtmAnamiti me nishchitA matiH || 15||

samAgatAshcha vIreNa dRRiShTapUrvAshcha rAkShasAH |
balavanto mahAkAyA nihatAshchApyanekashaH || 16||

na tvidaM keShuchidbrahmanvyAhartavyaM katha~nchana |
vidyArthino hi me putrAnviprakuryuH kutUhalAt || 17||

guruNA chAnanuj~nAto grAhayedyaM suto mama |
na sa kuryAttayA kAryaM vidyayeti satAM matam || 18||

vaishampAyana uvAcha||

evamuktastu pRRithayA sa vipro bhAryayA saha |
hRRiShTaH sampUjayAmAsa tadvAkyamamRRitopamam || 19||

tataH kuntI cha viprashcha sahitAvanilAtmajam |
tamabrUtAM kuruShveti sa tathetyabravIchcha tau || 20||

\hrule

\medskip
                  150
\medskip

vaishampAyana uvAcha||

kariShya iti bhImena pratij~nAte tu bhArata |
Ajagmuste tataH sarve bhaikShamAdAya pANDavAH || 1||

AkAreNaiva taM j~nAtvA pANDuputro yudhiShThiraH |
rahaH samupavishyaikastataH paprachCha mAtaram || 2||

kiM chikIrShatyayaM karma bhImo bhImaparAkramaH |
bhavatyanumate kachchidayaM kartumihechChati || 3||

kuntyuvAcha||

mamaiva vachanAdeSha kariShyati parantapaH |
brAhmaNArthe mahatkRRityaM moShkAya nagarasya cha || 4||

yudhiShThira uvAcha||

kimidaM sAhasaM tIkShNaM bhavatyA duShkRRitaM kRRitam |
parityAgaM hi putrasya na prasha.nsanti sAdhavaH || 5||

kathaM parasutasyArthe svasutaM tyaktumichChasi |
lokavRRittiviruddhaM vai putratyAgAtkRRitaM tvayA || 6||

yasya bAhU samAshritya sukhaM sarve svapAmahe |
rAjyaM chApahRRitaM kShudrairAjihIrShAmahe punaH || 7||

yasya duryodhano vIryaM chintayannamitaujasaH |
na shete vasatIH sarvA duHkhAchChakuninA saha || 8||

yasya vIrasya vIryeNa muktA jatugRRihAdvayam |
anyebhyashchaiva pApebhyo nihatashcha purochanaH || 9||

yasya vIryaM samAshritya vasupUrNAM vasundharAm |
imAM manyAmahe prAptAM nihatya dhRRitarAShTrajAn || 10||

tasya vyavasitastyAgo buddhimAsthAya kAM tvayA |
kachchinna duHkhairbuddhiste viplutA gatachetasaH || 11||

kuntyuvAcha||

yudhiShThira na santApaH kAryaH prati vRRikodaram |
na chAyaM buddhidaurbalyAdvyavasAyaH kRRito mayA || 12||

iha viprasya bhavane vayaM putra sukhoShitAH |
tasya pratikriyA tAta mayeyaM prasamIkShitA || 13||

etAvAneva puruShaH kRRitaM yasminna nashyati || 13||

dRRiShTvA bhIShmasya vikrAntaM tadA jatugRRihe mahat |
hiDimbasya vadhAchchaiva vishvAso me vRRikodare || 14||

bAhvorbalaM hi bhImasya nAgAyutasamaM mahat |
yena yUyaM gajaprakhyA nirvyUDhA vAraNAvatAt || 15||

vRRikodarabalo nAnyo na bhUto na bhaviShyati |
yo.abhyudIyAdyudhi shreShThamapi vajradharaM svayam || 16||

jAtamAtraH purA chaiSha mamA~NkAtpatito girau |
sharIragauravAttasya shilA gAtrairvichUrNitA || 17||

tadahaM praj~nayA smRRitvA balaM bhImasya pANDava |
pratIkAraM cha viprasya tataH kRRitavatI matim || 18||

nedaM lobhAnna chAj~nAnAnna cha mohAdvinishchitam |
buddhipUrvaM tu dharmasya vyavasAyaH kRRito mayA || 19||

arthau dvAvapi niShpannau yudhiShThira bhaviShyataH |
pratIkArashcha vAsasya dharmashcha charito mahAn || 20||

yo brAhmaNasya sAhAyyaM kuryAdartheShu karhichit |
kShatriyaH sa shubhA.NllokAnprApnuyAditi me shrutam || 21||

kShatriyaH kShatriyasyaiva kurvANo vadhamokShaNam |
vipulAM kIrtimApnoti loke.asmi.nshcha paratra cha || 22||

vaishyasyaiva tu sAhAyyaM kurvANaH kShatriyo yudhi |
sa sarveShvapi lokeShu prajA ra~njayate dhruvam || 23||

shUdraM tu mokShayanrAjA sharaNArthinamAgatam |
prApnotIha kule janma sadravye rAjasatkRRite || 24||

evaM sa bhagavAnvyAsaH purA kauravanandana |
provAcha sutarAM prAj~nastasmAdetachchikIrShitam || 25||

yudhiShThira uvAcha||

upapannamidaM mAtastvayA yadbuddhipUrvakam |
Artasya brAhmaNasyaivamanukroshAdidaM kRRitam || 26||

dhruvameShyati bhImo.ayaM nihatya puruShAdakam || 26||

yathA tvidaM na vindeyurnarA nagaravAsinaH |
tathAyaM brAhmaNo vAchyaH parigrAhyashcha yatnataH || 27||

\hrule

\medskip
                  151
\medskip

vaishampAyana uvAcha||

tato rAtryAM vyatItAyAmannamAdAya pANDavaH |
bhImaseno yayau tatra yatrAsau puruShAdakaH || 1||

AsAdya tu vanaM tasya rakShasaH pANDavo balI |
AjuhAva tato nAmnA tadannamupayojayan || 2||

tataH sa rAkShasaH shrutvA bhImasenasya tadvachaH |
AjagAma susa~Nkruddho yatra bhImo vyavasthitaH || 3||

mahAkAyo mahAvego dArayanniva medinIm |
trishikhAM bhRRikuTiM kRRitvA sa.ndashya dashanachChadam || 4||

bhu~njAnamannaM taM dRRiShTvA bhImasenaM sa rAkShasaH |
vivRRitya nayane kruddha idaM vachanamabravIt || 5||

ko.ayamannamidaM bhu~Nkte madarthamupakalpitam |
pashyato mama durbuddhiryiyAsuryamasAdanam || 6||

bhImasenastu tachChrutvA prahasanniva bhArata |
rAkShasaM tamanAdRRitya bhu~Nkta eva parA~NmukhaH || 7||

tataH sa bhairavaM kRRitvA samudyamya karAvubhau |
abhyadravadbhImasenaM jighA.nsuH puruShAdakaH || 8||

tathApi paribhUyainaM nekShamANo vRRikodaraH |
rAkShasaM bhu~Nkta evAnnaM pANDavaH paravIrahA || 9||

amarSheNa tu sampUrNaH kuntIputrasya rAkShasaH |
jaghAna pRRiShThaM pANibhyAmubhAbhyAM pRRiShThataH sthitaH || 10||

tathA balavatA bhImaH pANibhyAM bhRRishamAhataH |
naivAvalokayAmAsa rAkShasaM bhu~Nkta eva saH || 11||

tataH sa bhUyaH sa~Nkruddho vRRikShamAdAya rAkShasaH |
tADayiShya.nstadA bhImaM punarabhyadravadbalI || 12||

tato bhImaH shanairbhuktvA tadannaM puruSharShabhaH |
vAryupaspRRishya saMhRRiShTastasthau yudhi mahAbalaH || 13||

kShiptaM kruddhena taM vRRikShaM pratijagrAha vIryavAn |
savyena pANinA bhImaH prahasanniva bhArata || 14||

tataH sa punarudyamya vRRikShAnbahuvidhAnbalI |
prAhiNodbhImasenAya tasmai bhImashcha pANDavaH || 15||

tadvRRikShayuddhamabhavanmahIruhavinAshanam |
ghorarUpaM mahArAja bakapANDavayormahat || 16||

nAma vishrAvya tu bakaH samabhidrutya pANDavam |
bhujAbhyAM parijagrAha bhImasenaM mahAbalam || 17||

bhImaseno.api tadrakShaH parirabhya mahAbhujaH |
visphurantaM mahAvegaM vichakarSha balAdbalI || 18||

sa kRRiShyamANo bhImena karShamANashcha pANDavam |
samayujyata tIvreNa shrameNa puruShAdakaH || 19||

tayorvegena mahatA pRRithivI samakampata |
pAdapA.nshcha mahAkAyA.nshchUrNayAmAsatustadA || 20||

hIyamAnaM tu tadrakShaH samIkShya bharatarShabha |
niShpiShya bhUmau pANibhyAM samAjaghne vRRikodaraH || 21||

tato.asya jAnunA pRRiShThamavapIDya balAdiva |
bAhunA parijagrAha dakShiNena shirodharAm || 22||

savyena cha kaTIdeshe gRRihya vAsasi pANDavaH |
tadrakSho dviguNaM chakre nadantaM bhairavAnravAn || 23||

tato.asya rudhiraM vaktrAtprAdurAsIdvishAM pate |
bhajyamAnasya bhImena tasya ghorasya rakShasaH || 24||

\hrule

\medskip
                  152
\medskip

vaishampAyana uvAcha||

tena shabdena vitrasto janastasyAtha rakShasaH |
niShpapAta gRRihAdrAjansahaiva parichAribhiH || 1||

tAnbhItAnvigataj~nAnAnbhImaH praharatAM varaH |
sAntvayAmAsa balavAnsamaye cha nyaveshayat || 2||

na hi.nsyA mAnuShA bhUyo yuShmAbhiriha karhichit |
hi.nsatAM hi vadhaH shIghramevameva bhavediti || 3||

tasya tadvachanaM shrutvA tAni rakShA.nsi bhArata |
evamastviti taM prAhurjagRRihuH samayaM cha tam || 4||

tataH prabhRRiti rakShA.nsi tatra saumyAni bhArata |
nagare pratyadRRishyanta narairnagaravAsibhiH || 5||

tato bhimastamAdAya gatAsuM puruShAdakam |
dvAradeshe vinikShipya jagAmAnupalakShitaH || 6||

tataH sa bhImastaM hatvA gatvA brAhmaNaveshma tat |
AchachakShe yathAvRRittaM rAj~naH sarvamasheShataH || 7||

tato narA viniShkrAntA nagarAtkAlyameva tu |
dadRRishurnihataM bhUmau rAkShasaM rudhirokShitam || 8||

tamadrikUTasadRRishaM vinikIrNaM bhayAvaham |
ekachakrAM tato gatvA pravRRittiM pradaduH pare || 9||

tataH sahasrasho rAjannarA nagaravAsinaH |
tatrAjagmurbakaM draShTuM sastrIvRRiddhakumArakAH || 10||

tataste vismitAH sarve karma dRRiShTvAtimAnuSham |
daivatAnyarchayAM chakruH sarva eva vishAM pate || 11||

tataH pragaNayAmAsuH kasya vAro.adya bhojane |
j~nAtvA chAgamya taM vipraM paprachChuH sarva eva tat || 12||

evaM pRRiShTastu bahusho rakShamANashcha pANDavAn |
uvAcha nAgarAnsarvAnidaM viprarShabhastadA || 13||

Aj~nApitaM mAmashane rudantaM saha bandhubhiH |
dadarsha brAhmaNaH kashchinmantrasiddho mahAbalaH || 14||

paripRRichChya sa mAM pUrvaM parikleshaM purasya cha |
abravIdbrAhmaNashreShTha AshvAsya prahasanniva || 15||

prApayiShyAmyahaM tasmai idamannaM durAtmane |
mannimittaM bhayaM chApi na kAryamiti vIryavAn || 16||

sa tadannamupAdAya gato bakavanaM prati |
tena nUnaM bhavedetatkarma lokahitaM kRRitam || 17||

tataste brAhmaNAH sarve kShatriyAshcha suvismitAH |
vaishyAH shUdrAshcha muditAshchakrurbrahmamahaM tadA || 18||

tato jAnapadAH sarve AjagmurnagaraM prati |
tadadbhutatamaM draShTuM pArthAstatraiva chAvasan || 19||

\hrule

\medskip
              chaitrarathaparva
                  153
\medskip

janamejaya uvAcha||

te tathA puruShavyAghrA nihatya bakarAkShasam |
ata UrdhvaM tato brahmankimakurvata pANDavAH || 1||

vaishampAyana uvAcha||

tatraiva nyavasanrAjannihatya bakarAkShasam |
adhIyAnAH paraM brahma brAhmaNasya niveshane || 2||

tataH katipayAhasya brAhmaNaH sa.nshitavrataH |
pratishrayArthaM tadveshma brAhmaNasyAjagAma ha || 3||

sa samyakpUjayitvA taM vidvAnviprarShabhastadA |
dadau pratishrayaM tasmai sadA sarvAtithivratI || 4||

tataste pANDavAH sarve saha kuntyA nararShabhAH |
upAsAM chakrire vipraM kathayAnaM kathAstadA || 5||

kathayAmAsa deshAnsa tIrthAni vividhAni cha |
rAj~nAM cha vividhAshcharyAH purANi vividhAni cha || 6||

sa tatrAkathayadvipraH kathAnte janamejaya |
pA~nchAleShvadbhutAkAraM yAj~nasenyAH svaya.nvaram || 7||

dhRRiShTadyumnasya chotpattimutpattiM cha shikhaNDinaH |
ayonijatvaM kRRiShNAyA drupadasya mahAmakhe || 8||

tadadbhutatamaM shrutvA loke tasya mahAtmanaH |
vistareNaiva paprachChuH kathAM tAM puruSharShabhAH || 9||

kathaM drupadaputrasya dhRRiShTadyumnasya pAvakAt |
vedimadhyAchcha kRRiShNAyAH sambhavaH kathamadbhutaH || 10||

kathaM droNAnmaheShvAsAtsarvANyastrANyashikShata |
kathaM priyasakhAyau tau bhinnau kasya kRRitena cha || 11||

evaM taishchodito rAjansa vipraH puruSharShabhaiH |
kathayAmAsa tatsarvaM draupadIsambhavaM tadA || 12||

\hrule

\medskip
                  154
\medskip

brAhmaNa uvAcha||

ga~NgAdvAraM prati mahAnbabhUvarShirmahAtapAH |
bharadvAjo mahAprAj~naH satataM sa.nshitavrataH || 1||

so.abhiShektuM gato ga~NgAM pUrvamevAgatAM satIm |
dadarshApsarasaM tatra ghRRitAchImAplutAmRRiShiH || 2||

tasyA vAyurnadItIre vasanaM vyaharattadA |
apakRRiShTAmbarAM dRRiShTvA tAmRRiShishchakame tataH || 3||

tasyAM sa.nsaktamanasaH kaumArabrahmachAriNaH |
hRRiShTasya retashchaskanda tadRRiShirdroNa Adadhe || 4||

tataH samabhavaddroNaH kumArastasya dhImataH |
adhyagIShTa sa vedA.nshcha vedA~NgAni cha sarvashaH || 5||

bharadvAjasya tu sakhA pRRiShato nAma pArthivaH |
tasyApi drupado nAma tadA samabhavatsutaH || 6||

sa nityamAshramaM gatvA droNena saha pArShataH |
chikrIDAdhyayanaM chaiva chakAra kShatriyarShabhaH || 7||

tatastu pRRiShate.atIte sa rAjA drupado.abhavat |
droNo.api rAmaM shushrAva ditsantaM vasu sarvashaH || 8||

vanaM tu prasthitaM rAmaM bharadvAjasuto.abravIt |
AgataM vittakAmaM mAM viddhi droNaM dvijarShabha || 9||

rAma uvAcha||

sharIramAtramevAdya mayedamavasheShitam |
astrANi vA sharIraM vA brahmannanyataraM vRRiNu || 10||

droNa uvAcha||

astrANi chaiva sarvANi teShAM saMhArameva cha |
prayogaM chaiva sarveShAM dAtumarhati me bhavAn || 11||

brAhmaNa uvAcha||

tathetyuktvA tatastasmai pradadau bhRRigunandanaH |
pratigRRihya tato droNaH kRRitakRRityo.abhavattadA || 12||

samprahRRiShTamanAshchApi rAmAtparamasaMmatam |
brahmAstraM samanuprApya nareShvabhyadhiko.abhavat || 13||

tato drupadamAsAdya bhAradvAjaH pratApavAn |
abravItpuruShavyAghraH sakhAyaM viddhi mAmiti || 14||

drupada uvAcha||

nAshrotriyaH shrotriyasya nArathI rathinaH sakhA |
nArAjA pArthivasyApi sakhipUrvaM kimiShyate || 15||

brAhmaNa uvAcha||

sa vinishchitya manasA pA~nchAlyaM prati buddhimAn |
jagAma kurumukhyAnAM nagaraM nAgasAhvayam || 16||

tasmai pautrAnsamAdAya vasUni vividhAni cha |
prAptAya pradadau bhIShmaH shiShyAndroNAya dhImate || 17||

droNaH shiShyA.nstataH sarvAnidaM vachanamabravIt |
samAnIya tadA vidvAndrupadasyAsukhAya vai || 18||

AchAryavetanaM ki~nchiddhRRidi samparivartate |
kRRitAstraistatpradeyaM syAttadRRitaM vadatAnaghAH || 19||

yadA cha pANDavAH sarve kRRitAstrAH kRRitanishramAH |
tato droNo.abravIdbhUyo vetanArthamidaM vachaH || 20||

pArShato drupado nAma ChatravatyAM nareshvaraH |
tasyApakRRiShya tadrAjyaM mama shIghraM pradIyatAm || 21||

tataH pANDusutAH pa~ncha nirjitya drupadaM yudhi |
droNAya darshayAmAsurbaddhvA sasachivaM tadA || 22||

droNa uvAcha||

prArthayAmi tvayA sakhyaM punareva narAdhipa |
arAjA kila no rAj~naH sakhA bhavitumarhati || 23||

ataH prayatitaM rAjye yaj~nasena mayA tava |
rAjAsi dakShiNe kUle bhAgIrathyAhamuttare || 24||

brAhmaNa uvAcha||

asatkAraH sa sumahAnmuhUrtamapi tasya tu |
na vyeti hRRidayAdrAj~no durmanAH sa kRRisho.abhavat || 25||

\hrule

\medskip
                  155
\medskip

brAhmaNa uvAcha||

amarShI drupado rAjA karmasiddhAndvijarShabhAn |
anvichChanparichakrAma brAhmaNAvasathAnbahUn || 1||

putrajanma parIpsanvai shokopahatachetanaH |
nAsti shreShThaM mamApatyamiti nityamachintayat || 2||

jAtAnputrAnsa nirvedAddhigbandhUniti chAbravIt |
niHshvAsaparamashchAsIddroNaM pratichikIrShayA || 3||

prabhAvaM vinayaM shikShAM droNasya charitAni cha |
kShAtreNa cha balenAsya chintayannAnvapadyata || 4||

pratikartuM nRRipashreShTho yatamAno.api bhArata || 4||

abhitaH so.atha kalmAShIM ga~NgAkUle paribhraman |
brAhmaNAvasathaM puNyamAsasAda mahIpatiH || 5||

tatra nAsnAtakaH kashchinna chAsIdavratI dvijaH |
tathaiva nAmahAbhAgaH so.apashyatsa.nshitavratau || 6||

yAjopayAjau brahmarShI shAmyantau pRRiShatAtmajaH |
saMhitAdhyayane yuktau gotratashchApi kAshyapau || 7||

tAraNe yuktarUpau tau brAhmaNAvRRiShisattamau |
sa tAvAmantrayAmAsa sarvakAmairatandritaH || 8||

buddhvA tayorbalaM buddhiM kanIyA.nsamupahvare |
prapede ChandayankAmairupayAjaM dhRRitavratam || 9||

pAdashushrUShaNe yuktaH priyavAksarvakAmadaH |
arhayitvA yathAnyAyamupayAjamuvAcha saH || 10||

yena me karmaNA brahmanputraH syAddroNamRRityave |
upayAja kRRite tasmingavAM dAtAsmi te.arbudam || 11||

yadvA te.anyaddvijashreShTha manasaH supriyaM bhavet |
sarvaM tatte pradAtAhaM na hi me.astyatra sa.nshayaH || 12||

ityukto nAhamityevaM tamRRiShiH pratyuvAcha ha |
ArAdhayiShyandrupadaH sa taM paryacharatpunaH || 13||

tataH sa.nvatsarasyAnte drupadaM sa dvijottamaH |
upayAjo.abravIdrAjankAle madhurayA girA || 14||

jyeShTho bhrAtA mamAgRRihNAdvicharanvananirjhare |
aparij~nAtashauchAyAM bhUmau nipatitaM phalam || 15||

tadapashyamahaM bhrAturasAmpratamanuvrajan |
vimarshaM sa~NkarAdAne nAyaM kuryAtkatha~nchana || 16||

dRRiShTvA phalasya nApashyaddoShA ye.asyAnubandhikAH |
vivinakti na shauchaM yaH so.anyatrApi kathaM bhavet || 17||

saMhitAdhyayanaM kurvanvasangurukule cha yaH |
bhaikShamuchChiShTamanyeShAM bhu~Nkte chApi sadA sadA || 18||

kIrtayanguNamannAnAmaghRRiNI cha punaH punaH || 18||

tamahaM phalArthinaM manye bhrAtaraM tarkachakShuShA |
taM vai gachChasva nRRipate sa tvAM sa.nyAjayiShyati || 19||

jugupsamAno nRRipatirmanasedaM vichintayan |
upayAjavachaH shrutvA nRRipatiH sarvadharmavit || 20||

abhisampUjya pUjArhamRRiShiM yAjamuvAcha ha || 20||

ayutAni dadAnyaShTau gavAM yAjaya mAM vibho |
droNavairAbhisantaptaM tvaM hlAdayitumarhasi || 21||

sa hi brahmavidAM shreShTho brahmAstre chApyanuttamaH |
tasmAddroNaH parAjaiShInmAM vai sa sakhivigrahe || 22||

kShatriyo nAsti tulyo.asya pRRithivyAM kashchidagraNIH |
kauravAchAryamukhyasya bhAradvAjasya dhImataH || 23||

droNasya sharajAlAni prANidehaharANi cha |
ShaDaratni dhanushchAsya dRRishyate.apratimaM mahat || 24||

sa hi brAhmaNavegena kShAtraM vegamasa.nshayam |
pratihanti maheShvAso bhAradvAjo mahAmanAH || 25||

kShatrochChedAya vihito jAmadagnya ivAsthitaH |
tasya hyastrabalaM ghoramaprasahyaM narairbhuvi || 26||

brAhmamuchchAraya.nstejo hutAhutirivAnalaH |
sametya sa dahatyAjau kShatraM brahmapuraHsaraH || 27||

brahmakShatre cha vihite brahmatejo vishiShyate || 27||

so.ahaM kShatrabalAddhIno brahmatejaH prapedivAn |
droNAdvishiShTamAsAdya bhavantaM brahmavittamam || 28||

droNAntakamahaM putraM labheyaM yudhi durjayam |
tatkarma kuru me yAja nirvapAmyarbudaM gavAm || 29||

tathetyuktvA tu taM yAjo yAjyArthamupakalpayat |
gurvartha iti chAkAmamupayAjamachodayat || 30||

yAjo droNavinAshAya pratijaj~ne tathA cha saH || 30||

tatastasya narendrasya upayAjo mahAtapAH |
Achakhyau karma vaitAnaM tadA putraphalAya vai || 31||

sa cha putro mahAvIryo mahAtejA mahAbalaH |
iShyate yadvidho rAjanbhavitA te tathAvidhaH || 32||

bhAradvAjasya hantAraM so.abhisandhAya bhUmipaH |
Ajahre tattathA sarvaM drupadaH karmasiddhaye || 33||

yAjastu havanasyAnte devImAhvApayattadA |
praihi mAM rAj~ni pRRiShati mithunaM tvAmupasthitam || 34||

devyuvAcha||

avaliptaM me mukhaM brahmanpuNyAngandhAnbibharmi cha |
sutArthenoparuddhAsmi tiShTha yAja mama priye || 35||

yAja uvAcha||

yAjena shrapitaM havyamupayAjena mantritam |
kathaM kAmaM na sa.ndadhyAtsA tvaM vipraihi tiShTha vA || 36||

brAhmaNa uvAcha||

evamukte tu yAjena hute haviShi sa.nskRRite |
uttasthau pAvakAttasmAtkumAro devasaMnibhaH || 37||

jvAlAvarNo ghorarUpaH kirITI varma chottamam |
bibhratsakhaDgaH sasharo dhanuShmAnvinadanmuhuH || 38||

so.adhyArohadrathavaraM tena cha prayayau tadA |
tataH praNeduH pA~nchAlAH prahRRiShTAH sAdhu sAdhviti || 39||

bhayApaho rAjaputraH pA~nchAlAnAM yashaskaraH |
rAj~naH shokApaho jAta eSha droNavadhAya vai || 40||

ityuvAcha mahadbhUtamadRRishyaM khecharaM tadA || 40||

kumArI chApi pA~nchAlI vedimadhyAtsamutthitA |
subhagA darshanIyA~NgI vedimadhyA manoramA || 41||

shyAmA padmapalAshAkShI nIlaku~nchitamUrdhajA |
mAnuShaM vigrahaM kRRitvA sAkShAdamaravarNinI || 42||

nIlotpalasamo gandho yasyAH kroshAtpravAyati |
yA bibharti paraM rUpaM yasyA nAstyupamA bhuvi || 43||

tAM chApi jAtAM sushroNIM vAguvAchAsharIriNI |
sarvayoShidvarA kRRiShNA kShayaM kShatraM ninIShati || 44||

surakAryamiyaM kAle kariShyati sumadhyamA |
asyA hetoH kShatriyANAM mahadutpatsyate bhayam || 45||

tachChrutvA sarvapA~nchAlAH praNeduH siMhasa~Nghavat |
na chaitAnharShasampUNAniyaM sehe vasundharA || 46||

tau dRRiShTvA pRRiShatI yAjaM prapede vai sutArthinI |
na vai madanyAM jananIM jAnIyAtAmimAviti || 47||

tathetyuvAcha tAM yAjo rAj~naH priyachikIrShayA |
tayoshcha nAmanI chakrurdvijAH sampUrNamAnasAH || 48||

dhRRiShTatvAdatidhRRiShNutvAddharmAddyutsambhavAdapi |
dhRRiShTadyumnaH kumAro.ayaM drupadasya bhavatviti || 49||

kRRiShNetyevAbruvankRRiShNAM kRRiShNAbhUtsA hi varNataH |
tathA tanmithunaM jaj~ne drupadasya mahAmakhe || 50||

dhRRiShTadyumnaM tu pA~nchAlyamAnIya svaM viveshanam |
upAkarodastrahetorbhAradvAjaH pratApavAn || 51||

amokShaNIyaM daivaM hi bhAvi matvA mahAmatiH |
tathA tatkRRitavAndroNa AtmakIrtyanurakShaNAt || 52||

\hrule

\medskip
                  156
\medskip

vaishampAyana uvAcha||

etachChrutvA tu kaunteyAH shalyaviddhA ivAbhavan |
sarve chAsvasthamanaso babhUvuste mahArathAH || 1||

tataH kuntI sutAndRRiShTvA vibhrAntAngatachetasaH |
yudhiShThiramuvAchedaM vachanaM satyavAdinI || 2||

chirarAtroShitAH smeha brAhmaNasya niveshane |
ramamANAH pure ramye labdhabhaikShA yudhiShThira || 3||

yAnIha ramaNIyAni vanAnyupavanAni cha |
sarvANi tAni dRRiShTAni punaH punarari.ndama || 4||

punardRRiShTAni tAnyeva prINayanti na nastathA |
bhaikShaM cha na tathA vIra labhyate kurunandana || 5||

te vayaM sAdhu pA~nchAlAngachChAma yadi manyase |
apUrvadarshanaM tAta ramaNIyaM bhaviShyati || 6||

subhikShAshchaiva pA~nchAlAH shrUyante shatrukarshana |
yaj~nasenashcha rAjAsau brahmaNya iti shushrumaH || 7||

ekatra chiravAso hi kShamo na cha mato mama |
te tatra sAdhu gachChAmo yadi tvaM putra manyase || 8||

yudhiShThira uvAcha||

bhavatyA yanmataM kAryaM tadasmAkaM paraM hitam |
anujA.nstu na jAnAmi gachCheyurneti vA punaH || 9||

vaishampAyana uvAcha||

tataH kuntI bhImasenamarjunaM yamajau tathA |
uvAcha gamanaM te cha tathetyevAbruva.nstadA || 10||

tata Amantrya taM vipraM kuntI rAjansutaiH saha |
pratasthe nagarIM ramyAM drupadasya mahAtmanaH || 11||

\hrule

\medskip
                  157
\medskip

vaishampAyana uvAcha||

vasatsu teShu prachChannaM pANDaveShu mahAtmasu |
AjagAmAtha tAndraShTuM vyAsaH satyavatIsutaH || 1||

tamAgatamabhiprekShya pratyudgamya parantapAH |
praNipatyAbhivAdyainaM tasthuH prA~njalayastadA || 2||

samanuj~nApya tAnsarvAnAsInAnmunirabravIt |
prasannaH pUjitaH pArthaiH prItipUrvamidaM vachaH || 3||

api dharmeNa vartadhvaM shAstreNa cha parantapAH |
api vipreShu vaH pUjA pUjArheShu na hIyate || 4||

atha dharmArthavadvAkyamuktvA sa bhagavAnRRiShiH |
vichitrAshcha kathAstAstAH punarevedamabravIt || 5||

AsIttapovane kAchidRRiSheH kanyA mahAtmanaH |
vilagnamadhyA sushroNI subhrUH sarvaguNAnvitA || 6||

karmabhiH svakRRitaiH sA tu durbhagA samapadyata |
nAdhyagachChatpatiM sA tu kanyA rUpavatI satI || 7||

tapastaptumathArebhe patyarthamasukhA tataH |
toShayAmAsa tapasA sA kilogreNa sha~Nkaram || 8||

tasyAH sa bhagavA.nstuShTastAmuvAcha tapasvinIm |
varaM varaya bhadraM te varado.asmIti bhAmini || 9||

atheshvaramuvAchedamAtmanaH sA vacho hitam |
patiM sarvaguNopetamichChAmIti punaH punaH || 10||

tAmatha pratyuvAchedamIshAno vadatAM varaH |
pa~ncha te patayo bhadre bhaviShyantIti sha~NkaraH || 11||

pratibruvantImekaM me patiM dehIti sha~Nkaram |
punarevAbravIddeva idaM vachanamuttamam || 12||

pa~nchakRRitvastvayA uktaH patiM dehItyahaM punaH |
dehamanyaM gatAyAste yathoktaM tadbhaviShyati || 13||

drupadasya kule jAtA kanyA sA devarUpiNI |
nirdiShTA bhavatAM patnI kRRiShNA pArShatyaninditA || 14||

pA~nchAlanagaraM tasmAtpravishadhvaM mahAbalAH |
sukhinastAmanuprApya bhaviShyatha na sa.nshayaH || 15||

evamuktvA mahAbhAgaH pANDavAnAM pitAmahaH |
pArthAnAmantrya kuntIM cha prAtiShThata mahAtapAH || 16||

\hrule

\medskip
                  158
\medskip

vaishampAyana uvAcha||

te pratasthuH puraskRRitya mAtaraM puruSharShabhAH |
samairuda~NmukhairmArgairyathoddiShTaM parantapAH || 1||

te gachChantastvahorAtraM tIrthaM somashravAyaNam |
AseduH puruShavyAghrA ga~NgAyAM pANDunandanAH || 2||

ulmukaM tu samudyamya teShAmagre dhana~njayaH |
prakAshArthaM yayau tatra rakShArthaM cha mahAyashAH || 3||

tatra ga~NgAjale ramye vivikte krIDayanstriyaH |
IrShyurgandharvarAjaH sma jalakrIDAmupAgataH || 4||

shabdaM teShAM sa shushrAva nadIM samupasarpatAm |
tena shabdena chAviShTashchukrodha balavadbalI || 5||

sa dRRiShTvA pANDavA.nstatra saha mAtrA parantapAn |
visphArayandhanurghoramidaM vachanamabravIt || 6||

sandhyA sa.nrajyate ghorA pUrvarAtrAgameShu yA |
ashItibhistruTairhInaM taM muhUrtaM prachakShate || 7||

vihitaM kAmachArANAM yakShagandharvarakShasAm |
sheShamanyanmanuShyANAM kAmachAramiha smRRitam || 8||

lobhAtprachAraM charatastAsu velAsu vai narAn |
upakrAntA nigRRihNImo rAkShasaiH saha bAlishAn || 9||

tato rAtrau prApnuvato jalaM brahmavido janAH |
garhayanti narAnsarvAnbalasthAnnRRipatInapi || 10||

ArAttiShThata mA mahyaM samIpamupasarpata |
kasmAnmAM nAbhijAnIta prAptaM bhAgIrathIjalam || 11||

a~NgAraparNaM gandharvaM vitta mAM svabalAshrayam |
ahaM hi mAnI cherShyushcha kuberasya priyaH sakhA || 12||

a~NgAraparNamiti cha khyataM vanamidaM mama |
anu ga~NgAM cha vAkAM cha chitraM yatra vasAmyaham || 13||

na kuNapAH shRRi~NgiNo vA na devA na cha mAnuShAH |
idaM samupasarpanti tatkiM samupasarpatha || 14||

arjuna uvAcha||

samudre himavatpArshve nadyAmasyAM cha durmate |
rAtrAvahani sandhau cha kasya kL^iptaH parigrahaH || 15||

vayaM cha shaktisampannA akAle tvAmadhRRiShNumaH |
ashaktA hi kShaNe krUre yuShmAnarchanti mAnavAH || 16||

purA himavatashchaiShA hemashRRi~NgAdviniHsRRitA |
ga~NgA gatvA samudrAmbhaH saptadhA pratipadyate || 17||

iyaM bhUtvA chaikavaprA shuchirAkAshagA punaH |
deveShu ga~NgA gandharva prApnotyalakanandatAm || 18||

tathA pitRRinvaitaraNI dustarA pApakarmabhiH |
ga~NgA bhavati gandharva yathA dvaipAyano.abravIt || 19||

asambAdhA devanadI svargasampAdanI shubhA |
kathamichChasi tAM roddhuM naiSha dharmaH sanAtanaH || 20||

anivAryamasambAdhaM tava vAchA kathaM vayam |
na spRRishema yathAkAmaM puNyaM bhAgIrathIjalam || 21||

vaishampAyana uvAcha||

a~NgAraparNastachChrutvA kruddha Anamya kArmukam |
mumocha sAyakAndIptAnahInAshIviShAniva || 22||

ulmukaM bhrAmaya.nstUrNaM pANDavashcharma chottamam |
vyapovAha sharA.nstasya sarvAneva dhana~njayaH || 23||

arjuna uvAcha||

bibhIShikaiShA gandharva nAstraj~neShu prayujyate |
astraj~neShu prayuktaiShA phenavatpravilIyate || 24||

mAnuShAnati gandharvAnsarvAngandharva lakShaye |
tasmAdastreNa divyena yotsye.ahaM na tu mAyayA || 25||

purAstramidamAgneyaM prAdAtkila bRRihaspatiH |
bharadvAjasya gandharva guruputraH shatakratoH || 26||

bharadvAjAdagniveshyo agniveshyAdgururmama |
sa tvidaM mahyamadadAddroNo brAhmaNasattamaH || 27||

vaishampAyana uvAcha||

ityuktvA pANDavaH kruddho gandharvAya mumocha ha |
pradIptamastramAgneyaM dadAhAsya rathaM tu tat || 28||

virathaM viplutaM taM tu sa gandharvaM mahAbalam |
astratejaHpramUDhaM cha prapatantamavA~Nmukham || 29||

shiroruheShu jagrAha mAlyavatsu dhana~njayaH |
bhrAtRRinprati chakarShAtha so.astrapAtAdachetasam || 30||

yudhiShThiraM tasya bhAryA prapede sharaNArthinI |
nAmnA kumbhInasI nAma patitrANamabhIpsatI || 31||

gandharvyuvAcha||

trAhi tvaM mAM mahArAja patiM chemaM vimu~ncha me |
gandharvIM sharaNaM prAptAM nAmnA kumbInasIM prabho || 32||

yudhiShThira uvAcha||

yuddhe jitaM yashohInaM strInAthamaparAkramam |
ko nu hanyAdripuM tvAdRRi~Nmu~nchemaM ripusUdana || 33||

arjuna uvAcha||

a~NgemaM pratipadyasva gachCha gandharva mA shuchaH |
pradishatyabhayaM te.adya kururAjo yudhiShThiraH || 34||

gandharva uvAcha||

jito.ahaM pUrvakaM nAma mu~nchAmya~NgAraparNatAm |
na cha shlAghe balenAdya na nAmnA janasa.nsadi || 35||

sAdhvimaM labdhavA.NllAbhaM yo.ahaM divyAstradhAriNam |
gAndharvyA mAyayA yoddhumichChAmi vayasA varam || 36||

astrAgninA vichitro.ayaM dagdho me ratha uttamaH |
so.ahaM chitraratho bhUtvA nAmnA dagdharatho.abhavam || 37||

sambhRRitA chaiva vidyeyaM tapaseha purA mayA |
nivedayiShye tAmadya prANadAyA mahAtmane || 38||

sa.nstambhitaM hi tarasA jitaM sharaNamAgatam |
yo.ariM sa.nyojayetprANaiH kalyANaM kiM na so.arhati || 39||

chakShuShI nAma vidyeyaM yAM somAya dadau manuH |
dadau sa vishvAvasave mahyaM vishvAvasurdadau || 40||

seyaM kApuruShaM prAptA gurudattA praNashyati |
Agamo.asyA mayA prokto vIryaM pratinibodha me || 41||

yachchakShuShA draShTumichChettriShu lokeShu ki~nchana |
tatpashyedyAdRRishaM chechChettAdRRiShaM draShTumarhati || 42||

samAnapadye ShaNmAsAnsthito vidyAM labhedimAm |
anuneShyAmyahaM vidyAM svayaM tubhyaM vrate kRRite || 43||

vidyayA hyanayA rAjanvayaM nRRibhyo visheShitAH |
avishiShTAshcha devAnAmanubhAvapravartitAH || 44||

gandharvajAnAmashvAnAmahaM puruShasattama |
bhrAtRRibhyastava pa~nchabhyaH pRRithagdAtA shataM shatam || 45||

devagandharvavAhAste divyagandhA manogamAH |
kShINAH kShINA bhavantyete na hIyante cha raMhasaH || 46||

purA kRRitaM mahendrasya vajraM vRRitranibarhaNe |
dashadhA shatadhA chaiva tachChIrNaM vRRitramUrdhani || 47||

tato bhAgIkRRito devairvajrabhAga upAsyate |
loke yatsAdhanaM ki~nchitsA vai vajratanuH smRRitA || 48||

vajrapANirbrAhmaNaH syAtkShatraM vajrarathaM smRRitam |
vaishyA vai dAnavajrAshcha karmavajrA yavIyasaH || 49||

vajraM kShatrasya vAjino avadhyA vAjinaH smRRitAH |
rathA~NgaM vaDavA sUte sUtAshchAshveShu ye matAH || 50||

kAmavarNAH kAmajavAH kAmataH samupasthitAH |
ime gandharvajAH kAmaM pUrayiShyanti te hayAH || 51||

arjuna uvAcha||

yadi prItena vA dattaM sa.nshaye jIvitasya vA |
vidyA vittaM shrutaM vApi na tadgandharva kAmaye || 52||

gandharva uvAcha||

sa.nyogo vai prItikaraH sa.nsatsu pratidRRishyate |
jIvitasya pradAnena prIto vidyAM dadAmi te || 53||

tvatto hyahaM grahIShyAmi astramAgneyamuttamam |
tathaiva sakhyaM bIbhatso chirAya bharatarShabha || 54||

arjuna uvAcha||

tvatto.astreNa vRRiNomyashvAnsa.nyogaH shAshvato.astu nau |
sakhe tadbrUhi gandharva yuShmabhyo yadbhayaM tyajet || 55||

\hrule

\medskip
                  159
\medskip

arjuna uvAcha||

kAraNaM brUhi gandharva kiM tadyena sma dharShitAH |
yAnto brahmavidaH santaH sarve rAtrAvari.ndama || 1||

gandharva uvAcha||

anagnayo.anAhutayo na cha viprapuraskRRitAH |
yUyaM tato dharShitAH stha mayA pANDavanandana || 2||

yakSharAkShasagandharvAH pishAchoragamAnavAH |
vistaraM kuruva.nshasya shrImataH kathayanti te || 3||

nAradaprabhRRitInAM cha devarShINAM mayA shrutam |
guNAnkathayatAM vIra pUrveShAM tava dhImatAm || 4||

svayaM chApi mayA dRRiShTashcharatA sAgarAmbarAm |
imAM vasumatIM kRRitsnAM prabhAvaH svakulasya te || 5||

vede dhanuShi chAchAryamabhijAnAmi te.arjuna |
vishrutaM triShu lokeShu bhAradvAjaM yashasvinam || 6||

dharmaM vAyuM cha shakraM cha vijAnAmyashvinau tathA |
pANDuM cha kurushArdUla ShaDetAnkulavardhanAn || 7||

pitRRinetAnahaM pArtha devamAnuShasattamAn || 7||

divyAtmAno mahAtmAnaH sarvashastrabhRRitAM varAH |
bhavanto bhrAtaraH shUrAH sarve sucharitavratAH || 8||

uttamAM tu manobuddhiM bhavatAM bhAvitAtmanAm |
jAnannapi cha vaH pArtha kRRitavAniha dharShaNAm || 9||

strIsakAshe cha kauravya na pumAnkShantumarhati |
dharShaNAmAtmanaH pashyanbAhudraviNamAshritaH || 10||

naktaM cha balamasmAkaM bhUya evAbhivardhate |
yatastato mAM kaunteya sadAraM manyurAvishat || 11||

so.ahaM tvayeha vijitaH sa~Nkhye tApatyavardhana |
yena teneha vidhinA kIrtyamAnaM nibodha me || 12||

brahmacharyaM paro dharmaH sa chApi niyatastvayi |
yasmAttasmAdahaM pArtha raNe.asminvijitastvayA || 13||

yastu syAtkShatriyaH kashchitkAmavRRittaH parantapa |
naktaM cha yudhi yudhyeta na sa jIvetkatha~nchana || 14||

yastu syAtkAmavRRitto.api rAjA tApatya sa~Ngare |
jayennakta~ncharAnsarvAnsa purohitadhUrgataH || 15||

tasmAttApatya yatki~nchinnRRiNAM shreya ihepsitam |
tasminkarmaNi yoktavyA dAntAtmAnaH purohitAH || 16||

vede ShaDa~Nge niratAH shuchayaH satyavAdinaH |
dharmAtmAnaH kRRitAtmAnaH syurnRRipANAM purohitAH || 17||

jayashcha niyato rAj~naH svargashcha syAdanantaram |
yasya syAddharmavidvAgmI purodhAH shIlavA~nshuchiH || 18||

lAbhaM labdhumalabdhaM hi labdhaM cha parirakShitum |
purohitaM prakurvIta rAjA guNasamanvitam || 19||

purohitamate tiShThedya ichChetpRRithivIM nRRipaH |
prAptuM meruvarotta.nsAM sarvashaH sAgarAmbarAm || 20||

na hi kevalashauryeNa tApatyAbhijanena cha |
jayedabrAhmaNaH kashchidbhUmiM bhUmipatiH kvachit || 21||

tasmAdevaM vijAnIhi kurUNAM va.nshavardhana |
brAhmaNapramukhaM rAjyaM shakyaM pAlayituM chiram || 22||

\hrule

\medskip
              tApasyopAkhyAnam.h
                  160
\medskip

arjuna uvAcha||

tApatya iti yadvAkyamuktavAnasi mAmiha |
tadahaM j~nAtumichChAmi tApatyArthavinishchayam || 1||

tapatI nAma kA chaiShA tApatyA yatkRRite vayam |
kaunteyA hi vayaM sAdho tattvamichChAmi veditum || 2||

vaishampAyana uvAcha||

evamuktaH sa gandharvaH kuntIputraM dhana~njayam |
vishrutAM triShu lokeShu shrAvayAmAsa vai kathAm || 3||

gandharva uvAcha||

hanta te kathayiShyAmi kathAmetAM manoramAm |
yathAvadakhilAM pArtha dharmyAM dharmabhRRitAM vara || 4||

uktavAnasmi yena tvAM tApatya iti yadvachaH |
tatte.ahaM kathayiShyAmi shRRiNuShvaikamanA mama || 5||

ya eSha divi dhiShNyena nAkaM vyApnoti tejasA |
etasya tapatI nAma babhUvAsadRRishI sutA || 6||

vivasvato vai kaunteya sAvitryavarajA vibho |
vishrutA triShu lokeShu tapatI tapasA yutA || 7||

na devI nAsurI chaiva na yakShI na cha rAkShasI |
nApsarA na cha gandharvI tathArUpeNa kAchana || 8||

suvibhaktAnavadyA~NgI svasitAyatalochanA |
svAchArA chaiva sAdhvI cha suveShA chaiva bhAminI || 9||

na tasyAH sadRRishaM ka~nchittriShu lokeShu bhArata |
bhartAraM savitA mene rUpashIlakulashrutaiH || 10||

samprAptayauvanAM pashyandeyAM duhitaraM tu tAm |
nopalebhe tataH shAntiM sampradAnaM vichintayan || 11||

artharkShaputraH kaunteya kurUNAmRRiShabho balI |
sUryamArAdhayAmAsa nRRipaH sa.nvaraNaH sadA || 12||

arghyamAlyopahAraishcha shashvachcha nRRipatiryataH |
niyamairupavAsaishcha tapobhirvividhairapi || 13||

shushrUShuranaha.nvAdI shuchiH pauravanandanaH |
a.nshumantaM samudyantaM pUjayAmAsa bhaktimAn || 14||

tataH kRRitaj~naM dharmaj~naM rUpeNAsadRRishaM bhuvi |
tapatyAH sadRRishaM mene sUryaH sa.nvaraNaM patim || 15||

dAtumaichChattataH kanyAM tasmai sa.nvaraNAya tAm |
nRRipottamAya kauravya vishrutAbhijanAya vai || 16||

yathA hi divi dIptA.nshuH prabhAsayati tejasA |
tathA bhuvi mahIpAlo dIptyA sa.nvaraNo.abhavat || 17||

yathArchayanti chAdityamudyantaM brahmavAdinaH |
tathA sa.nvaraNaM pArtha brAhmaNAvarajAH prajAH || 18||

sa somamati kAntatvAdAdityamati tejasA |
babhUva nRRipatiH shrImAnsuhRRidAM durhRRidAmapi || 19||

eva~NguNasya nRRipatestathAvRRittasya kaurava |
tasmai dAtuM manashchakre tapatIM tapanaH svayam || 20||

sa kadAchidatho rAjA shrImAnuruyashA bhuvi |
chachAra mRRigayAM pArtha parvatopavane kila || 21||

charato mRRigayAM tasya kShutpipAsAshramAnvitaH |
mamAra rAj~naH kaunteya girAvapratimo hayaH || 22||

sa mRRitAshvashcharanpArtha padbhyAmeva girau nRRipaH |
dadarshAsadRRishIM loke kanyAmAyatalochanAm || 23||

sa eka ekAmAsAdya kanyAM tAmarimardanaH |
tasthau nRRipatishArdUlaH pashyannavichalekShaNaH || 24||

sa hi tAM tarkayAmAsa rUpato nRRipatiH shriyam |
punaH santarkayAmAsa raverbhraShTAmiva prabhAm || 25||

giriprasthe tu sA yasminsthitA svasitalochanA |
sa savRRikShakShupalato hiraNmaya ivAbhavat || 26||

avamene cha tAM dRRiShTvA sarvaprANabhRRitAM vapuH |
avAptaM chAtmano mene sa rAjA chakShuShaH phalam || 27||

janmaprabhRRiti yatki~nchiddRRiShTavAnsa mahIpatiH |
rUpaM na sadRRishaM tasyAstarkayAmAsa ki~nchana || 28||

tayA baddhamanashchakShuH pAshairguNamayaistadA |
na chachAla tato deshAdbubudhe na cha ki~nchana || 29||

asyA nUnaM vishAlAkShyAH sadevAsuramAnuSham |
lokaM nirmathya dhAtredaM rUpamAviShkRRitaM kRRitam || 30||

evaM sa tarkayAmAsa rUpadraviNasampadA |
kanyAmasadRRishIM loke nRRipaH sa.nvaraNastadA || 31||

tAM cha dRRiShTvaiva kalyANIM kalyANAbhijano nRRipaH |
jagAma manasA chintAM kAmamArgaNapIDitaH || 32||

dahyamAnaH sa tIvreNa nRRipatirmanmathAgninA |
apragalbhAM pragalbhaH sa tAmuvAcha yashasvinIm || 33||

kAsi kasyAsi rambhoru kimarthaM cheha tiShThasi |
kathaM cha nirjane.araNye charasyekA shuchismite || 34||

tvaM hi sarvAnavadyA~NgI sarvAbharaNabhUShitA |
vibhUShaNamivaiteShAM bhUShaNAnAmabhIpsitam || 35||

na devIM nAsurIM chaiva na yakShIM na cha rAkShasIm |
na cha bhogavatIM manye na gandharvIM na mAnuShIm || 36||

yA hi dRRiShTA mayA kAshchichChrutA vApi varA~NganAH |
na tAsAM sadRRishIM manye tvAmahaM mattakAshini || 37||

evaM tAM sa mahIpAlo babhAShe na tu sA tadA |
kAmArtaM nirjane.araNye pratyabhAShata ki~nchana || 38||

tato lAlapyamAnasya pArthivasyAyatekShaNA |
saudAminIva sAbhreShu tatraivAntaradhIyata || 39||

tAmanvichChansa nRRipatiH parichakrAma tattadA |
vanaM vanajapatrAkShIM bhramannunmattavattadA || 40||

apashyamAnaH sa tu tAM bahu tatra vilapya cha |
nishcheShTaH kauravashreShTho muhUrtaM sa vyatiShThata || 41||

\hrule

\medskip
                  161
\medskip

gandharva uvAcha||

atha tasyAmadRRishyAyAM nRRipatiH kAmamohitaH |
pAtanaH shatrusa~NghAnAM papAta dharaNItale || 1||

tasminnipatite bhUmAvatha sA chAruhAsinI |
punaH pInAyatashroNI darshayAmAsa taM nRRipam || 2||

athAbabhAShe kalyANI vAchA madhurayA nRRipam |
taM kurUNAM kulakaraM kAmAbhihatachetasam || 3||

uttiShThottiShTha bhadraM te na tvamarhasyari.ndama |
mohaM nRRipatishArdUla gantumAviShkRRitaH kShitau || 4||

evamukto.atha nRRipatirvAchA madhurayA tadA |
dadarsha vipulashroNIM tAmevAbhimukhe sthitAm || 5||

atha tAmasitApA~NgImAbabhAShe narAdhipaH |
manmathAgniparItAtmA sa.ndigdhAkSharayA girA || 6||

sAdhu mAmasitApA~Nge kAmArtaM mattakAshini |
bhajasva bhajamAnaM mAM prANA hi prajahanti mAm || 7||

tvadarthaM hi vishAlAkShi mAmayaM nishitaiH sharaiH |
kAmaH kamalagarbhAbhe pratividhyanna shAmyati || 8||

grastamevamanAkrande bhadre kAmamahAhinA |
sA tvaM pInAyatashroNi paryApnuhi shubhAnane || 9||

tvayyadhInA hi me prANAH kiMnarodgItabhAShiNi |
chArusarvAnavadyA~Ngi padmendusadRRishAnane || 10||

na hyahaM tvadRRite bhIru shakShye jIvitumAtmanA |
tasmAtkuru vishAlAkShi mayyanukroshama~Ngane || 11||

bhaktaM mAmasitApA~Nge na parityaktumarhasi |
tvaM hi mAM prItiyogena trAtumarhasi bhAmini || 12||

gAndharveNa cha mAM bhIru vivAhenaihi sundari |
vivAhAnAM hi rambhoru gAndharvaH shreShTha uchyate || 13||

tapatyuvAcha||

nAhamIshAtmano rAjankanyA pitRRimatI hyaham |
mayi chedasti te prItiryAchasva pitaraM mama || 14||

yathA hi te mayA prANAH sa~NgRRihItA nareshvara |
darshanAdeva bhUyastvaM tathA prANAnmamAharaH || 15||

na chAhamIshA dehasya tasmAnnRRipatisattama |
samIpaM nopagachChAmi na svatantrA hi yoShitaH || 16||

kA hi sarveShu lokeShu vishrutAbhijanaM nRRipam |
kanyA nAbhilaShennAthaM bhartAraM bhaktavatsalam || 17||

tasmAdeva~Ngate kAle yAchasva pitaraM mama |
AdityaM praNipAtena tapasA niyamena cha || 18||

sa chetkAmayate dAtuM tava mAmarimardana |
bhaviShyAmyatha te rAjansatataM vashavartinI || 19||

ahaM hi tapatI nAma sAvitryavarajA sutA |
asya lokapradIpasya savituH kShatriyarShabha || 20||

\hrule

\medskip
                  162
\medskip

gandharva uvAcha||

evamuktvA tatastUrNaM jagAmordhvamaninditA |
sa tu rAjA punarbhUmau tatraiva nipapAta ha || 1||

amAtyaH sAnuyAtrastu taM dadarsha mahAvane |
kShitau nipatitaM kAle shakradhvajamivochChritam || 2||

taM hi dRRiShTvA maheShvAsaM nirashvaM patitaM kShitau |
babhUva so.asya sachivaH sampradIpta ivAgninA || 3||

tvarayA chopasa~Ngamya snehAdAgatasambhramaH |
taM samutthApayAmAsa nRRipatiM kAmamohitam || 4||

bhUtalAdbhUmipAleshaM piteva patitaM sutam |
praj~nayA vayasA chaiva vRRiddhaH kIrtyA damena cha || 5||

amAtyastaM samutthApya babhUva vigatajvaraH |
uvAcha chainaM kalyANyA vAchA madhurayotthitam || 6||

mA bhairmanujashArdUla bhadraM chAstu tavAnagha || 6||

kShutpipAsAparishrAntaM tarkayAmAsa taM nRRipam |
patitaM pAtanaM sa~Nkhye shAtravANAM mahItale || 7||

vAriNAtha sushItena shirastasyAbhyaShechayat |
aspRRishanmukuTaM rAj~naH puNDarIkasugandhinA || 8||

tataH pratyAgataprANastadbalaM balavAnnRRipaH |
sarvaM visarjayAmAsa tamekaM sachivaM vinA || 9||

tatastasyAj~nayA rAj~no vipratasthe mahadbalam |
sa tu rAjA giriprasthe tasminpunarupAvishat || 10||

tatastasmingirivare shuchirbhUtvA kRRitA~njaliH |
ArirAdhayiShuH sUryaM tasthAvUrdhvabhujaH kShitau || 11||

jagAma manasA chaiva vasiShThamRRiShisattamam |
purohitamamitraghnastadA sa.nvaraNo nRRipaH || 12||

nakta.ndinamathaikasthe sthite tasmi~njanAdhipe |
athAjagAma viprarShistadA dvAdashame.ahani || 13||

sa viditvaiva nRRipatiM tapatyA hRRitamAnasam |
divyena vidhinA j~nAtvA bhAvitAtmA mahAnRRiShiH || 14||

tathA tu niyatAtmAnaM sa taM nRRipatisattamam |
AbabhAShe sa dharmAtmA tasyaivArthachikIrShayA || 15||

sa tasya manujendrasya pashyato bhagavAnRRiShiH |
UrdhvamAchakrame draShTuM bhAskaraM bhAskaradyutiH || 16||

sahasrA.nshuM tato vipraH kRRitA~njalirupasthitaH |
vasiShTho.ahamiti prItyA sa chAtmAnaM nyavedayat || 17||

tamuvAcha mahAtejA vivasvAnmunisattamam |
maharShe svAgataM te.astu kathayasva yathechChasi || 18||

\hrule

\medskip
                  163
\medskip

vasiShTha uvAcha||

yaiShA te tapatI nAma sAvitryavarajA sutA |
tAM tvAM sa.nvaraNasyArthe varayAmi vibhAvaso || 1||

sa hi rAjA bRRihatkIrtirdharmArthavidudAradhIH |
yuktaH sa.nvaraNo bhartA duhituste viha~Ngama || 2||

gandharva uvAcha||

ityuktaH savitA tena dadAnItyeva nishchitaH |
pratyabhAShata taM vipraM pratinandya divAkaraH || 3||

varaH sa.nvaraNo rAj~nAM tvamRRiShINAM varo mune |
tapatI yoShitAM shreShThA kimanyatrApavarjanAt || 4||

tataH sarvAnavadyAgnIM tapatIM tapanaH svayam |
dadau sa.nvaraNasyArthe vasiShThAya mahAtmane || 5||

pratijagrAha tAM kanyAM maharShistapatIM tadA || 5||

vasiShTho.atha visRRiShTashcha punarevAjagAma ha |
yatra vikhyatakIrtiH sa kurUNAmRRiShabho.abhavat || 6||

sa rAjA manmathAviShTastadgatenAntarAtmanA |
dRRiShTvA cha devakanyAM tAM tapatIM chAruhAsinIm || 7||

vasiShThena sahAyAntIM saMhRRiShTo.abhyadhikaM babhau || 7||

kRRichChre dvAdasharAtre tu tasya rAj~naH samApite |
AjagAma vishuddhAtmA vasiShTho bhagavAnRRiShiH || 8||

tapasArAdhya varadaM devaM gopatimIshvaram |
lebhe sa.nvaraNo bhAryAM vasiShThasyaiva tejasA || 9||

tatastasmingirishreShThe devagandharvasevite |
jagrAha vidhivatpANiM tapatyAH sa nararShabhaH || 10||

vasiShThenAbhyanuj~nAtastasminneva dharAdhare |
so.akAmayata rAjarShirvihartuM saha bhAryayA || 11||

tataH pure cha rAShTre cha vAhaneShu baleShu cha |
Adidesha mahIpAlastameva sachivaM tadA || 12||

nRRipatiM tvabhyanuj~nAya vasiShTho.athApachakrame |
so.api rAjA girau tasminvijahArAmaropamaH || 13||

tato dvAdasha varShANi kAnaneShu jaleShu cha |
reme tasmingirau rAjA tayaiva saha bhAryayA || 14||

tasya rAj~naH pure tasminsamA dvAdasha sarvashaH |
na vavarSha sahasrAkSho rAShTre chaivAsya sarvashaH || 15||

tatkShudhArtairnirAnandaiH shavabhUtaistadA naraiH |
abhavatpretarAjasya puraM pretairivAvRRitam || 16||

tatastattAdRRishaM dRRiShTvA sa eva bhagavAnRRiShiH |
abhyapadyata dharmAtmA vasiShTho rAjasattamam || 17||

taM cha pArthivashArdUlamAnayAmAsa tatpuram |
tapatyA sahitaM rAjannuShitaM dvAdashIH samAH || 18||

tataH pravRRiShTastatrAsIdyathApUrvaM surArihA |
tasminnRRipatishArdUle praviShTe nagaraM punaH || 19||

tataH sarAShTraM mumude tatpuraM parayA mudA |
tena pArthivamukhyena bhAvitaM bhAvitAtmanA || 20||

tato dvAdasha varShANi punarIje narAdhipaH |
patnyA tapatyA sahito yathA shakro marutpatiH || 21||

evamAsInmahAbhAgA tapatI nAma paurvikI |
tava vaivasvatI pArtha tApatyastvaM yayA mataH || 22||

tasyAM sa~njanayAmAsa kuruM sa.nvaraNo nRRipaH |
tapatyAM tapatAM shreShTha tApatyastvaM tato.arjuna || 23||

\hrule

\medskip
              vAsiShThopAkhyAnam.h
                  164
\medskip

vaishampAyana uvAcha||

sa gandharvavachaH shrutvA tattadA bharatarShabha |
arjunaH parayA prItyA pUrNachandra ivAbabhau || 1||

uvAcha cha maheShvAso gandharvaM kurusattamaH |
jAtakautUhalo.atIva vasiShThasya tapobalAt || 2||

vasiShTha iti yasyaitadRRiShernAma tvayeritam |
etadichChAmyahaM shrotuM yathAvattadvadasva me || 3||

ya eSha gandharvapate pUrveShAM naH purohitaH |
AsIdetanmamAchakShva ka eSha bhagavAnRRiShiH || 4||

gandharva uvAcha||

tapasA nirjitau shashvadajeyAvamarairapi |
kAmakrodhAvubhau yasya charaNau sa.nvavAhatuH || 5||

yastu nochChedanaM chakre kushikAnAmudAradhIH |
vishvAmitrAparAdhena dhArayanmanyumuttamam || 6||

putravyasanasantaptaH shaktimAnapi yaH prabhuH |
vishvAmitravinAshAya na mene karma dAruNam || 7||

mRRitA.nshcha punarAhartuM yaH sa putrAnyamakShayAt |
kRRitAntaM nAtichakrAma velAmiva mahodadhiH || 8||

yaM prApya vijitAtmAnaM mahAtmAnaM narAdhipAH |
ikShvAkavo mahIpAlA lebhire pRRithivImimAm || 9||

purohitavaraM prApya vasiShThamRRiShisattamam |
Ijire kratubhishchApi nRRipAste kurunandana || 10||

sa hi tAnyAjayAmAsa sarvAnnRRipatisattamAn |
brahmarShiH pANDavashreShTha bRRihaspatirivAmarAn || 11||

tasmAddharmapradhAnAtmA vedadharmavidIpsitaH |
brAhmaNo guNavAnkashchitpurodhAH pravimRRishyatAm || 12||

kShatriyeNa hi jAtena pRRithivIM jetumichChatA |
pUrvaM purohitaH kAryaH pArtha rAjyAbhivRRiddhaye || 13||

mahIM jigIShatA rAj~nA brahma kAryaM puraHsaram |
tasmAtpurohitaH kashchidguNavAnastu vo dvijaH || 14||

\hrule

\medskip
                  165
\medskip

arjuna uvAcha||

kiMnimittamabhUdvairaM vishvAmitravasiShThayoH |
vasatorAshrame puNye sha.nsa naH sarvameva tat || 1||

gandharva uvAcha||

idaM vAsiShThamAkhyAnaM purANaM parichakShate |
pArtha sarveShu lokeShu yathAvattannibodha me || 2||

kanyakubje mahAnAsItpArthivo bharatarShabha |
gAdhIti vishruto loke satyadharmaparAyaNaH || 3||

tasya dharmAtmanaH putraH samRRiddhabalavAhanaH |
vishvAmitra iti khyAto babhUva ripumardanaH || 4||

sa chachAra sahAmAtyo mRRigayAM gahane vane |
mRRigAnvidhyanvarAhA.nshcha ramyeShu marudhanvasu || 5||

vyAyAmakarshitaH so.atha mRRigalipsuH pipAsitaH |
AjagAma narashreShTha vasiShThasyAshramaM prati || 6||

tamAgatamabhiprekShya vasiShThaH shreShThabhAgRRiShiH |
vishvAmitraM narashreShThaM pratijagrAha pUjayA || 7||

pAdyArghyAchamanIyena svAgatena cha bhArata |
tathaiva pratijagrAha vanyena haviShA tathA || 8||

tasyAtha kAmadhugdhenurvasiShThasya mahAtmanaH |
uktA kAmAnprayachCheti sA kAmAnduduhe tataH || 9||

grAmyAraNyA oShadhIshcha duduhe paya eva cha |
ShaDrasaM chAmRRitarasaM rasAyanamanuttamam || 10||

bhojanIyAni peyAni bhakShyANi vividhAni cha |
lehyAnyamRRitakalpAni choShyANi cha tathArjuna || 11||

taiH kAmaiH sarvasampUrNaiH pUjitaH sa mahIpatiH |
sAmAtyaH sabalashchaiva tutoSha sa bhRRishaM nRRipaH || 12||

ShaDAyatAM supArshvoruM tripRRithuM pa~ncha sa.nvRRitAm |
maNDUkanetrAM svAkArAM pInodhasamaninditAm || 13||

suvAladhiM sha~NkukarNAM chArushRRi~NgAM manoramAm |
puShTAyatashirogrIvAM vismitaH so.abhivIkShya tAm || 14||

abhinandati tAM nandIM vasiShThasya payasvinIm |
abravIchcha bhRRishaM tuShTo vishvAmitro muniM tadA || 15||

arbudena gavAM brahmanmama rAjyena vA punaH |
nandinIM samprayachChasva bhu~NkShva rAjyaM mahAmune || 16||

vasiShTha uvAcha||

devatAtithipitrarthamAjyArthaM cha payasvinI |
adeyA nandinIyaM me rAjyenApi tavAnagha || 17||

vishvAmitra uvAcha||

kShatriyo.ahaM bhavAnviprastapaHsvAdhyAyasAdhanaH |
brAhmaNeShu kuto vIryaM prashAnteShu dhRRitAtmasu || 18||

arbudena gavAM yastvaM na dadAsi mamepsitAm |
svadharmaM na prahAsyAmi nayiShye te balena gAm || 19||

vasiShTha uvAcha||

balasthashchAsi rAjA cha bAhuvIryashcha kShatriyaH |
yathechChasi tathA kShipraM kuru tvaM mA vichAraya || 20||

gandharva uvAcha||

evamuktastadA pArtha vishvAmitro balAdiva |
ha.nsachandrapratIkAshAM nandinIM tAM jahAra gAm || 21||

kashAdaNDapratihatA kAlyamAnA tatastataH |
hambhAyamAnA kalyANI vasiShThasyAtha nandinI || 22||

AgamyAbhimukhI pArtha tasthau bhagavadunmukhI |
bhRRishaM cha tADyamAnApi na jagAmAshramAttataH || 23||

vasiShTha uvAcha||

shRRiNomi te ravaM bhadre vinadantyAH punaH punaH |
balAddhriyasi me nandi kShamAvAnbrAhmaNo hyaham || 24||

gandharva uvAcha||

sA tu teShAM balAnnandI balAnAM bharatarShabha |
vishvAmitrabhayodvignA vasiShThaM samupAgamat || 25||

gauruvAcha||

pAShANadaNDAbhihatAM krandantIM mAmanAthavat |
vishvAmitrabalairghorairbhagavankimupekShase || 26||

gandharva uvAcha||

evaM tasyAM tadA partha dharShitAyAM mahAmuniH |
na chukShubhe na dhairyAchcha vichachAla dhRRitavrataH || 27||

vasiShTha uvAcha||

kShatriyANAM balaM tejo brAhmaNAnAM kShamA balam |
kShamA mAM bhajate tasmAdgamyatAM yadi rochate || 28||

gauruvAcha||

kiM nu tyaktAsmi bhagavanyadevaM mAM prabhAShase |
atyaktAhaM tvayA brahmanna shakyA nayituM balAt || 29||

vasiShTha uvAcha||

na tvAM tyajAmi kalyANi sthIyatAM yadi shakyate |
dRRiDhena dAmnA baddhvaiSha vatsaste hriyate balAt || 30||

gandharva uvAcha||

sthIyatAmiti tachChrutvA vasiShThasya payasvinI |
UrdhvA~nchitashirogrIvA prababhau ghoradarshanA || 31||

krodharaktekShaNA sA gaurhambhAravaghanasvanA |
vishvAmitrasya tatsainyaM vyadrAvayata sarvashaH || 32||

kashAgradaNDAbhihatA kAlyamAnA tatastataH |
krodhadIptekShaNA krodhaM bhUya eva samAdadhe || 33||

Aditya iva madhyAhne krodhadIptavapurbabhau |
a~NgAravarShaM mu~nchantI muhurvAladhito mahat || 34||

asRRijatpahlavAnpuchChAchChakRRitaH shabarA~nshakAn |
mUtratashchAsRRijachchApi yavanAnkrodhamUrchChitA || 35||

puNDrAnkirAtAndramiDAnsiMhalAnbarbarA.nstathA |
tathaiva daradAnmlechChAnphenataH sA sasarja ha || 36||

tairvisRRiShTairmahatsainyaM nAnAmlechChagaNaistadA |
nAnAvaraNasa~nChannairnAnAyudhadharaistathA || 37||

avAkIryata sa.nrabdhairvishvAmitrasya pashyataH || 37||

ekaikashcha tadA yodhaH pa~nchabhiH saptabhirvRRitaH |
astravarSheNa mahatA kAlyamAnaM balaM tataH || 38||

prabhagnaM sarvatastrastaM vishvAmitrasya pashyataH || 38||

na cha prANairviyujyanta kechitte sainikAstadA |
vishvAmitrasya sa~NkruddhairvAsiShThairbharatarShabha || 39||

vishvAmitrasya sainyaM tu kAlyamAnaM triyojanam |
kroshamAnaM bhayodvignaM trAtAraM nAdhyagachChata || 40||

dRRiShTvA tanmahadAshcharyaM brahmatejobhavaM tadA |
vishvAmitraH kShatrabhAvAnnirviNNo vAkyamabravIt || 41||

dhigbalaM kShatriyabalaM brahmatejobalaM balam |
balAbalaM vinishchitya tapa eva paraM balam || 42||

sa rAjyaM sphItamutsRRijya tAM cha dIptAM nRRipashriyam |
bhogA.nshcha pRRiShThataH kRRitvA tapasyeva mano dadhe || 43||

sa gatvA tapasA siddhiM lokAnviShTabhya tejasA |
tatApa sarvAndIptaujA brAhmaNatvamavApa cha || 44||

apibachcha sutaM somamindreNa saha kaushikaH || 44||

\hrule

\medskip
                  166
\medskip

gandharva uvAcha||

kalmAShapAda ityasmi.Nlloke rAjA babhUva ha |
ikShvAkuva.nshajaH pArtha tejasAsadRRisho bhuvi || 1||

sa kadAchidvanaM rAjA mRRigayAM niryayau purAt |
mRRigAnvidhyanvarAhA.nshcha chachAra ripumardanaH || 2||

sa tu rAjA mahAtmAnaM vAsiShThamRRiShisattamam |
tRRiShArtashcha kShudhArtashcha ekAyanagataH pathi || 3||

apashyadajitaH sa~Nkhye muniM pratimukhAgatam |
shaktiM nAma mahAbhAgaM vasiShThakulanandanam || 4||

jyeShThaM putrashatAtputraM vasiShThasya mahAtmanaH || 4||

apagachCha patho.asmAkamityevaM pArthivo.abravIt |
tathA RRiShiruvAchainaM sAntvaya~nshlakShNayA girA || 5||

RRiShistu nApachakrAma tasmindharmapathe sthitaH |
nApi rAjA munermAnAtkrodhAchchApi jagAma ha || 6||

amu~nchantaM tu panthAnaM tamRRiShiM nRRipasattamaH |
jaghAna kashayA mohAttadA rAkShasavanmunim || 7||

kashAprahArAbhihatastataH sa munisattamaH |
taM shashApa nRRipashreShThaM vAsiShThaH krodhamUrchChitaH || 8||

ha.nsi rAkShasavadyasmAdrAjApasada tApasam |
tasmAttvamadya prabhRRiti puruShAdo bhaviShyasi || 9||

manuShyapishite saktashchariShyasi mahImimAm |
gachCha rAjAdhametyuktaH shaktinA vIryashaktinA || 10||

tato yAjyanimittaM tu vishvAmitravasiShThayoH |
vairamAsIttadA taM tu vishvAmitro.anvapadyata || 11||

tayorvivadatorevaM samIpamupachakrame |
RRiShirugratapAH pArtha vishvAmitraH pratApavAn || 12||

tataH sa bubudhe pashchAttamRRiShiM nRRipasattamaH |
RRiSheH putraM vasiShThasya vasiShThamiva tejasA || 13||

antardhAya tadAtmAnaM vishvAmitro.api bhArata |
tAvubhAvupachakrAma chikIrShannAtmanaH priyam || 14||

sa tu shaptastadA tena shaktinA vai nRRipottamaH |
jagAma sharaNaM shaktiM prasAdayitumarhayan || 15||

tasya bhAvaM viditvA sa nRRipateH kurunandana |
vishvAmitrastato rakSha Adidesha nRRipaM prati || 16||

sa shApAttasya viprarShervishvAmitrasya chAj~nayA |
rAkShasaH ki~Nkaro nAma vivesha nRRipatiM tadA || 17||

rakShasA tu gRRihItaM taM viditvA sa munistadA |
vishvAmitro.apyapakrAmattasmAddeshAdari.ndama || 18||

tataH sa nRRipatirvidvAnrakShannAtmAnamAtmanA |
balavatpIDyamAno.api rakShasAntargatena ha || 19||

dadarsha taM dvijaH kashchidrAjAnaM prasthitaM punaH |
yayAche kShudhitashchainaM samA.nsaM bhojanaM tadA || 20||

tamuvAchAtha rAjarShirdvijaM mitrasahastadA |
Assva brahma.nstvamatraiva muhUrtamiti sAntvayan || 21||

nivRRittaH pratidAsyAmi bhojanaM te yathepsitam |
ityuktvA prayayau rAjA tasthau cha dvijasattamaH || 22||

antargataM tu tadrAj~nastadA brAhmaNabhAShitam |
so.antaHpuraM pravishyAtha sa.nvivesha narAdhipaH || 23||

tato.ardharAtra utthAya sUdamAnAyya satvaram |
uvAcha rAjA sa.nsmRRitya brAhmaNasya pratishrutam || 24||

gachChAmuShminnasau deshe brAhmaNo mAM pratIkShate |
annArthI tvaM tamannena samA.nsenopapAdaya || 25||

evamuktastadA sUdaH so.anAsAdyAmiShaM kvachit |
nivedayAmAsa tadA tasmai rAj~ne vyathAnvitaH || 26||

rAjA tu rakShasAviShTaH sUdamAha gatavyathaH |
apyenaM naramA.nsena bhojayeti punaH punaH || 27||

tathetyuktvA tataH sUdaH sa.nsthAnaM vadhyaghAtinAm |
gatvA jahAra tvarito naramA.nsamapetabhIH || 28||

sa tatsa.nskRRitya vidhivadannopahitamAshu vai |
tasmai prAdAdbrAhmaNAya kShudhitAya tapasvine || 29||

sa siddhachakShuShA dRRiShTvA tadannaM dvijasattamaH |
abhojyamidamityAha krodhaparyAkulekShaNaH || 30||

yasmAdabhojyamannaM me dadAti sa narAdhipaH |
tasmAttasyaiva mUDhasya bhaviShyatyatra lolupA || 31||

sakto mAnuShamA.nseShu yathoktaH shaktinA purA |
udvejanIyo bhUtAnAM chariShyati mahImimAm || 32||

dviranuvyAhRRite rAj~naH sa shApo balavAnabhUt |
rakShobalasamAviShTo visa~nj~nashchAbhavattadA || 33||

tataH sa nRRipatishreShTho rAkShasopahatendriyaH |
uvAcha shaktiM taM dRRiShTvA nachirAdiva bhArata || 34||

yasmAdasadRRishaH shApaH prayukto.ayaM tvayA mayi |
tasmAttvattaH pravartiShye khAdituM mAnuShAnaham || 35||

evamuktvA tataH sadyastaM prANairviprayujya saH |
shaktinaM bhakShayAmAsa vyAghraH pashumivepsitam || 36||

shaktinaM tu hataM dRRiShTvA vishvAmitrastataH punaH |
vasiShThasyaiva putreShu tadrakShaH sa.ndidesha ha || 37||

sa tA~nshatAvarAnputrAnvasiShThasya mahAtmanaH |
bhakShayAmAsa sa~NkruddhaH siMhaH kShudramRRigAniva || 38||

vasiShTho ghAtitA~nshrutvA vishvAmitreNa tAnsutAn |
dhArayAmAsa taM shokaM mahAdririva medinIm || 39||

chakre chAtmavinAshAya buddhiM sa munisattamaH |
na tveva kushikochChedaM mene matimatAM varaH || 40||

sa merukUTAdAtmAnaM mumocha bhagavAnRRiShiH |
shirastasya shilAyAM cha tUlarAshAvivApatat || 41||

na mamAra cha pAtena sa yadA tena pANDava |
tadAgnimiddhvA bhagavAnsa.nvivesha mahAvane || 42||

taM tadA susamiddho.api na dadAha hutAshanaH |
dIpyamAno.apyamitraghna shIto.agnirabhavattataH || 43||

sa samudramabhipretya shokAviShTo mahAmuniH |
baddhvA kaNThe shilAM gurvIM nipapAta tadambhasi || 44||

sa samudrormivegena sthale nyasto mahAmuniH |
jagAma sa tataH khinnaH punarevAshramaM prati || 45||

\hrule

\medskip
                  167
\medskip

gandharva uvAcha||

tato dRRiShTvAshramapadaM rahitaM taiH sutairmuniH |
nirjagAma suduHkhArtaH punarevAshramAttataH || 1||

so.apashyatsaritaM pUrNAM prAvRRiTkAle navAmbhasA |
vRRikShAnbahuvidhAnpArtha vahantIM tIrajAnbahUn || 2||

atha chintAM samApede punaH pauravanandana |
ambhasyasyA nimajjeyamiti duHkhasamanvitaH || 3||

tataH pAshaistadAtmAnaM gADhaM baddhvA mahAmuniH |
tasyA jale mahAnadyA nimamajja suduHkhitaH || 4||

atha ChittvA nadI pAshA.nstasyAribalamardana |
samasthaM tamRRiShiM kRRitvA vipAshaM samavAsRRijat || 5||

uttatAra tataH pAshairvimuktaH sa mahAnRRiShiH |
vipAsheti cha nAmAsyA nadyAshchakre mahAnRRiShiH || 6||

shoke buddhiM tatashchakre na chaikatra vyatiShThata |
so.agachChatparvatA.nshchaiva saritashcha sarA.nsi cha || 7||

tataH sa punarevarShirnadIM haimavatIM tadA |
chaNDagrAhavatIM dRRiShTvA tasyAH srotasyavApatat || 8||

sA tamagnisamaM vipramanuchintya saridvarA |
shatadhA vidrutA yasmAchChatadruriti vishrutA || 9||

tataH sthalagataM dRRiShTvA tatrApyAtmAnamAtmanA |
martuM na shakyamityuktvA punarevAshramaM yayau || 10||

vadhvAdRRishyantyAnugata AshramAbhimukho vrajan |
atha shushrAva sa~NgatyA vedAdhyayananiHsvanam || 11||

pRRiShThataH paripUrNArthaiH ShaDbhira~Ngairala~NkRRitam || 11||

anuvrajati ko nveSha mAmityeva cha so.abravIt |
ahaM tvadRRishyatI nAmnA taM snuShA pratyabhAShata || 12||

shakterbhAryA mahAbhAga tapoyuktA tapasvinI || 12||

vasiShTha uvAcha||

putri kasyaiSha sA~Ngasya vedasyAdhyayanasvanaH |
purA sA~Ngasya vedasya shakteriva mayA shrutaH || 13||

adRRishyantyuvAcha||

ayaM kukShau samutpannaH shaktergarbhaH sutasya te |
samA dvAdasha tasyeha vedAnabhyasato mune || 14||

gandharva uvAcha||

evamuktastato hRRiShTo vasiShThaH shreShThabhAgRRiShiH |
asti santAnamityuktvA mRRityoH pArtha nyavartata || 15||

tataH pratinivRRittaH sa tayA vadhvA sahAnagha |
kalmAShapAdamAsInaM dadarsha vijane vane || 16||

sa tu dRRiShTvaiva taM rAjA kruddha utthAya bhArata |
AviShTo rakShasogreNa iyeShAttuM tataH sma tam || 17||

adRRishyantI tu taM dRRiShTvA krUrakarmANamagrataH |
bhayasa.nvignayA vAchA vasiShThamidamabravIt || 18||

asau mRRityurivogreNa daNDena bhagavannitaH |
pragRRihItena kAShThena rAkShaso.abhyeti bhIShaNaH || 19||

taM nivArayituM shakto nAnyo.asti bhuvi kashchana |
tvadRRite.adya mahAbhAga sarvavedavidAM vara || 20||

trAhi mAM bhagavanpApAdasmAddAruNadarshanAt |
rakSho attumiha hyAvAM nUnametachchikIrShati || 21||

\hrule

\medskip
                  168
\medskip

vasiShTha uvAcha||

mA bhaiH putri na bhetavyaM rakShasaste katha~nchana |
naitadrakSho bhayaM yasmAtpashyasi tvamupasthitam || 1||

rAjA kalmAShapAdo.ayaM vIryavAnprathito bhuvi |
sa eSho.asminvanoddeshe nivasatyatibhIShaNaH || 2||

gandharva uvAcha||

tamApatantaM samprekShya vasiShTho bhagavAnRRiShiH |
vArayAmAsa tejasvI hu~NkareNaiva bhArata || 3||

mantrapUtena cha punaH sa tamabhyukShya vAriNA |
mokShayAmAsa vai ghorAdrAkShasAdrAjasattamam || 4||

sa hi dvAdasha varShANi vasiShThasyaiva tejasA |
grasta AsIdgRRiheNeva parvakAle divAkaraH || 5||

rakShasA vipramukto.atha sa nRRipastadvanaM mahat |
tejasA ra~njayAmAsa sandhyAbhramiva bhAskaraH || 6||

pratilabhya tataH sa~nj~nAmabhivAdya kRRitA~njaliH |
uvAcha nRRipatiH kAle vasiShThamRRiShisattamam || 7||

saudAso.ahaM mahAbhAga yAjyaste dvijasattama |
asminkAle yadiShTaM te brUhi kiM karavANi te || 8||

vasiShTha uvAcha||

vRRittametadyathAkAlaM gachCha rAjyaM prashAdhi tat |
brAhmaNA.nshcha manuShyendra mAvama.nsthAH kadAchana || 9||

rAjovAcha||

nAvama.nsyAmyahaM brahmankadAchidbrAhmaNarShabhAn |
tvannideshe sthitaH shashvatpujayiShyAmyahaM dvijAn || 10||

ikShvAkUNAM tu yenAhamanRRiNaH syAM dvijottama |
tattvattaH prAptumichChAmi varaM vedavidAM vara || 11||

apatyAyepsitAM mahyaM mahiShIM gantumarhasi |
shIlarUpaguNopetAmikShvAkukulavRRiddhaye || 12||

gandharva uvAcha||

dadAnItyeva taM tatra rAjAnaM pratyuvAcha ha |
vasiShThaH parameShvAsaM satyasandho dvijottamaH || 13||

tataH pratiyayau kAle vasiShThasahito.anagha |
khyAtaM puravaraM lokeShvayodhyAM manujeshvaraH || 14||

taM prajAH pratimodantyaH sarvAH pratyudyayustadA |
vipApmAnaM mahAtmAnaM divaukasa iveshvaram || 15||

achirAtsa manuShyendro nagarIM puNyakarmaNAm |
vivesha sahitastena vasiShThena mahAtmanA || 16||

dadRRishustaM tato rAjannayodhyAvAsino janAH |
puShyeNa sahitaM kAle divAkaramivoditam || 17||

sa hi tAM pUrayAmAsa lakShmyA lakShmIvatAM varaH |
ayodhyAM vyoma shItA.nshuH sharatkAla ivoditaH || 18||

sa.nsiktamRRiShTapanthAnaM patAkochChrayabhUShitam |
manaH prahlAdayAmAsA tasya tatpuramuttamam || 19||

tuShTapuShTajanAkIrNA sA purI kurunandana |
ashobhata tadA tena shakreNevAmarAvatI || 20||

tataH praviShTe rAjendre tasminrAjani tAM purIm |
tasya rAj~no.a.aj~nayA devI vasiShThamupachakrame || 21||

RRitAvatha maharShiH sa sambabhUva tayA saha |
devyA divyena vidhinA vasiShThaH shreShThabhAgRRiShiH || 22||

atha tasyAM samutpanne garbhe sa munisattamaH |
rAj~nAbhivAditastena jagAma punarAshramam || 23||

dIrghakAladhRRitaM garbhaM suShAva na tu taM yadA |
sAtha devyashmanA kukShiM nirbibheda tadA svakam || 24||

dvAdashe.atha tato varShe sa jaj~ne manujarShabha |
ashmako nAma rAjarShiH potanaM yo nyaveshayat || 25||

\hrule

\medskip
              aurvopAkhyAnam.h
                  169
\medskip

gandharva uvAcha||

AshramasthA tataH putramadRRishyantI vyajAyata |
shakteH kulakaraM rAjandvitIyamiva shaktinam || 1||

jAtakarmAdikAstasya kriyAH sa munipu~NgavaH |
pautrasya bharatashreShTha chakAra bhagavAnsvayam || 2||

parAsushcha yatastena vasiShThaH sthApitastadA |
garbhasthena tato loke parAshara iti smRRitaH || 3||

amanyata sa dharmAtmA vasiShThaM pitaraM tadA |
janmaprabhRRiti tasmi.nshcha pitarIva vyavartata || 4||

sa tAta iti viprarShiM vasiShThaM pratyabhAShata |
mAtuH samakShaM kaunteya adRRishyantyAH parantapa || 5||

tAteti paripUrNArthaM tasya tanmadhuraM vachaH |
adRRishyantyashrupUrNAkShI shRRiNvantI tamuvAcha ha || 6||

mA tAta tAta tAteti na te tAto mahAmuniH |
rakShasA bhakShitastAta tava tAto vanAntare || 7||

manyase yaM tu tAteti naiSha tAtastavAnagha |
AryastveSha pitA tasya pitustava mahAtmanaH || 8||

sa evamukto duHkhArtaH satyavAgRRiShisattamaH |
sarvalokavinAshAya matiM chakre mahAmanAH || 9||

taM tathA nishchitAtmAnaM mahAtmAnaM mahAtapAH |
vasiShTho vArayAmAsa hetunA yena tachChRRiNu || 10||

vasiShTha uvAcha||

kRRitavIrya iti khyAto babhUva nRRipatiH kShitau |
yAjyo vedavidAM loke bhRRigUNAM pArthivarShabhaH || 11||

sa tAnagrabhujastAta dhAnyena cha dhanena cha |
somAnte tarpayAmAsa vipulena vishAM patiH || 12||

tasminnRRipatishArdUle svaryAte.atha kadAchana |
babhUva tatkuleyAnAM dravyakAryamupasthitam || 13||

te bhRRigUNAM dhanaM j~nAtvA rAjAnaH sarva eva ha |
yAchiShNavo.abhijagmustA.nstAta bhArgavasattamAn || 14||

bhUmau tu nidadhuH kechidbhRRigavo dhanamakShayam |
daduH kechiddvijAtibhyo j~nAtvA kShatriyato bhayam || 15||

bhRRigavastu daduH kechitteShAM vittaM yathepsitam |
kShatriyANAM tadA tAta kAraNAntaradarshanAt || 16||

tato mahItalaM tAta kShatriyeNa yadRRichChayA |
khanatAdhigataM vittaM kenachidbhRRiguveshmani || 17||

tadvittaM dadRRishuH sarve sametAH kShatriyarShabhAH || 17||

avamanya tataH kopAdbhRRigU.nstA~nsharaNAgatAn |
nijaghnuste maheShvAsAH sarvA.nstAnnishitaiH sharaiH || 18||

A garbhAdanukRRintantashcherushchaiva vasundharAm || 18||

tata uchChidyamAneShu bhRRiguShvevaM bhayAttadA |
bhRRigupatnyo giriM tAta himavantaM prapedire || 19||

tAsAmanyatamA garbhaM bhayAddAdhAra taijasam |
UruNaikena vAmorUrbhartuH kulavivRRiddhaye || 20||

dadRRishurbrAhmaNIM tAM te dIpyamAnAM svatejasA || 20||

atha garbhaH sa bhittvoruM brAhmaNyA nirjagAma ha |
muShNandRRiShTIH kShatriyANAM madhyAhna iva bhAskaraH || 21||

tatashchakShurviyuktAste giridurgeShu babhramuH || 21||

tataste moghasa~NkalpA bhayArtAH kShatriyarShabhAH |
brahmaNIM sharaNaM jagmurdRRiShTyarthaM tAmaninditAm || 22||

UchushchainAM mahAbhAgAM kShatriyAste vichetasaH |
jyotiHprahINA duHkhArtAH shAntArchiSha ivAgnayaH || 23||

bhagavatyAH prasAdena gachChetkShatraM sachakShuSham |
upAramya cha gachChema sahitAH pApakarmaNaH || 24||

saputrA tvaM prasAdaM naH sarveShAM kartumarhasi |
punardRRiShTipradAnena rAj~naH santrAtumarhasi || 25||

\hrule

\medskip
                  170
\medskip

brAhmaNyuvAcha||

nAhaM gRRihNAmi vastAta dRRiShTIrnAsti ruShAnvitA |
ayaM tu bhArgavo nUnamUrujaH kupito.adya vaH || 1||

tena chakShUMShi vastAta nUnaM kopAnmahAtmanA |
smaratA nihatAnbandhUnAdattAni na sa.nshayaH || 2||

garbhAnapi yadA yUyaM bhRRigUNAM ghnata putrakAH |
tadAyamUruNA garbho mayA varShashataM dhRRitaH || 3||

ShaDa~NgashchAkhilo veda imaM garbhasthameva hi |
vivesha bhRRiguva.nshasya bhUyaH priyachikIrShayA || 4||

so.ayaM pitRRivadhAnnUnaM krodhAdvo hantumichChati |
tejasA yasya divyena chakShUMShi muShitAni vaH || 5||

tamimaM tAta yAchadhvamaurvaM mama sutottamam |
ayaM vaH praNipAtena tuShTo dRRiShTIrvimokShyati || 6||

gandharva uvAcha||

evamuktAstataH sarve rAjAnaste tamUrujam |
UchuH prasIdeti tadA prasAdaM cha chakAra saH || 7||

anenaiva cha vikhyAto nAmnA lokeShu sattamaH |
sa aurva iti viprarShirUruM bhittvA vyajAyata || 8||

chakShUMShi pratilabhyAtha pratijagmustato nRRipAH |
bhArgavastu munirmene sarvalokaparAbhavam || 9||

sa chakre tAta lokAnAM vinAshAya mahAmanAH |
sarveShAmeva kArtsnyena manaH pravaNamAtmanaH || 10||

ichChannapachitiM kartuM bhRRigUNAM bhRRigusattamaH |
sarvalokavinAshAya tapasA mahataidhitaH || 11||

tApayAmAsa lokAnsa sadevAsuramAnuShAn |
tapasogreNa mahatA nandayiShyanpitAmahAn || 12||

tatastaM pitarastAta vij~nAya bhRRigusattamam |
pitRRilokAdupAgamya sarva UchuridaM vachaH || 13||

aurva dRRiShTaH prabhAvaste tapasograsya putraka |
prasAdaM kuru lokAnAM niyachCha krodhamAtmanaH || 14||

nAnIshairhi tadA tAta bhRRigubhirbhAvitAtmabhiH |
vadho.abhyupekShitaH sarvaiH kShatriyANAM vihi.nsatAm || 15||

AyuShA hi prakRRiShTena yadA naH kheda Avishat |
tadAsmAbhirvadhastAta kShatriyairIpsitaH svayam || 16||

nikhAtaM taddhi vai vittaM kenachidbhRRiguveshmani |
vairAyaiva tadA nyastaM kShatriyAnkopayiShNubhiH || 17||

kiM hi vittena naH kAryaM svargepsUnAM dvijarShabha || 17||

yadA tu mRRityurAdAtuM na naH shaknoti sarvashaH |
tadAsmAbhirayaM dRRiShTa upAyastAta saMmataH || 18||

AtmahA cha pumA.nstAta na lokA.Nllabhate shubhAn |
tato.asmAbhiH samIkShyaivaM nAtmanAtmA vinAshitaH || 19||

na chaitannaH priyaM tAta yadidaM kartumichChasi |
niyachChedaM manaH pApAtsarvalokaparAbhavAt || 20||

na hi naH kShatriyAH kechinna lokAH sapta putraka |
dUShayanti tapastejaH krodhamutpatitaM jahi || 21||

\hrule

\medskip
                  171
\medskip

aurva uvAcha||

uktavAnasmi yAM krodhAtpratij~nAM pitarastadA |
sarvalokavinAshAya na sA me vitathA bhavet || 1||

vRRithAroShapratij~no hi nAhaM jIvitumutsahe |
anistIrNo hi mAM roSho dahedagnirivAraNim || 2||

yo hi kAraNataH krodhaM sa~njAtaM kShantumarhati |
nAlaM sa manujaH samyaktrivargaM parirakShitum || 3||

ashiShTAnAM niyantA hi shiShTAnAM parirakShatA |
sthAne roShaH prayuktaH syAnnRRipaiH svargajigIShubhiH || 4||

ashrauShamahamUrustho garbhashayyAgatastadA |
ArAvaM mAtRRivargasya bhRRigUNAM kShatriyairvadhe || 5||

sAmarairhi yadA lokairbhRRigUNAM kShatriyAdhamaiH |
AgarbhotsAdanaM kShAntaM tadA mAM manyurAviShat || 6||

ApUrNakoshAH kila me mAtaraH pitarastathA |
bhayAtsarveShu lokeShu nAdhijagmuH parAyaNam || 7||

tAnbhRRigUNAM tadA dArAnkashchinnAbhyavapadyata |
yadA tadA dadhAreyamUruNaikena mAM shubhA || 8||

pratiSheddhA hi pApasya yadA lokeShu vidyate |
tadA sarveShu lokeShu pApakRRinnopapadyate || 9||

yadA tu pratiSheddhAraM pApo na labhate kvachit |
tiShThanti bahavo loke tadA pApeShu karmasu || 10||

jAnannapi cha yaH pApaM shaktimAnna niyachChati |
IshaH sanso.api tenaiva karmaNA samprayujyate || 11||

rAjabhishcheshvaraishchaiva yadi vai pitaro mama |
shaktairna shakitA trAtumiShTaM matveha jIvitam || 12||

ata eShAmahaM kruddho lokAnAmIshvaro.adya san |
bhavatAM tu vacho nAhamalaM samativartitum || 13||

mama chApi bhavedetadIshvarasya sato mahat |
upekShamANasya punarlokAnAM kilbiShAdbhayam || 14||

yashchAyaM manyujo me.agnirlokAnAdAtumichChati |
dahedeSha cha mAmeva nigRRihItaH svatejasA || 15||

bhavatAM cha vijAnAmi sarvalokahitepsutAm |
tasmAdvidadhvaM yachChreyo lokAnAM mama cheshvarAH || 16||

pitara UchuH||

ya eSha manyujaste.agnirlokAnAdAtumichChati |
apsu taM mu~ncha bhadraM te lokA hyapsu pratiShThitAH || 17||

ApomayAH sarvarasAH sarvamApomayaM jagat |
tasmAdapsu vimu~nchemaM krodhAgniM dvijasattama || 18||

ayaM tiShThatu te vipra yadIchChasi mahodadhau |
manyujo.agnirdahannApo lokA hyApomayAH smRRitAH || 19||

evaM pratij~nA satyeyaM tavAnagha bhaviShyati |
na chaiva sAmarA lokA gamiShyanti parAbhavam || 20||

vasiShTha uvAcha||

tatastaM krodhajaM tAta aurvo.agniM varuNAlaye |
utsasarja sa chaivApa upayu~Nkte mahodadhau || 21||

mahaddhayashiro bhUtvA yattadvedavido viduH |
tamagnimudgiranvaktrAtpibatyApo mahodadhau || 22||

tasmAttvamapi bhadraM te na lokAnhantumarhasi |
parAshara parAndharmA~njAna~nj~nAnavatAM vara || 23||

\hrule

\medskip
                  172
\medskip

gandharva uvAcha||

evamuktaH sa viprarShirvasiShThena mahAtmanA |
nyayachChadAtmanaH kopaM sarvalokaparAbhavAt || 1||

Ije cha sa mahAtejAH sarvavedavidAM varaH |
RRiShI rAkShasasatreNa shAkteyo.atha parAsharaH || 2||

tato vRRiddhA.nshcha bAlA.nshcha rAkShasAnsa mahAmuniH |
dadAha vitate yaj~ne shaktervadhamanusmaran || 3||

na hi taM vArayAmAsa vasiShTho rakShasAM vadhAt |
dvitIyAmasya mA bhA~NkShaM pratij~nAmiti nishchayAt || 4||

trayANAM pAvakAnAM sa satre tasminmahAmuniH |
AsItpurastAddIptAnAM chaturtha iva pAvakaH || 5||

tena yaj~nena shubhreNa hUyamAnena yuktitaH |
tadvidIpitamAkAshaM sUryeNeva ghanAtyaye || 6||

taM vasiShThAdayaH sarve munayastatra menire |
tejasA divi dIpyantaM dvitIyamiva bhAskaram || 7||

tataH paramaduShprApamanyairRRiShirudAradhIH |
samApipayiShuH satraM tamatriH samupAgamat || 8||

tathA pulastyaH pulahaH kratushchaiva mahAkratum |
upAjagmuramitraghna rakShasAM jIvitepsayA || 9||

pulastyastu vadhAtteShAM rakShasAM bharatarShabha |
uvAchedaM vachaH pArtha parAsharamari.ndamam || 10||

kachchittAtApavighnaM te kachchinnandasi putraka |
ajAnatAmadoShANAM sarveShAM rakShasAM vadhAt || 11||

prajochChedamimaM mahyaM sarvaM somapasattama |
adharmiShThaM variShThaH sankuruShe tvaM parAshara || 12||

rAjA kalmAShapAdashcha divamAroDhumichChati || 12||

ye cha shaktyavarAH putrA vasiShThasya mahAmuneH |
te cha sarve mudA yuktA modante sahitAH suraiH || 13||

sarvametadvasiShThasya viditaM vai mahAmune || 13||

rakShasAM cha samuchCheda eSha tAta tapasvinAm |
nimittabhUtastvaM chAtra kratau vAsiShThanandana || 14||

sa satraM mu~ncha bhadraM te samAptamidamastu te || 14||

evamuktaH pulastyena vasiShThena cha dhImatA |
tadA samApayAmAsa satraM shAktiH parAsharaH || 15||

sarvarAkShasasatrAya sambhRRitaM pAvakaM muniH |
uttare himavatpArshve utsasarja mahAvane || 16||

sa tatrAdyApi rakShA.nsi vRRikShAnashmAna eva cha |
bhakShayandRRishyate vahniH sadA parvaNi parvaNi || 17||

\hrule

\medskip
                  173
\medskip

arjuna uvAcha||

rAj~nA kalmAShapAdena gurau brahmavidAM vare |
kAraNaM kiM puraskRRitya bhAryA vai saMniyojitA || 1||

jAnatA cha paraM dharmaM lokyaM tena mahAtmanA |
agamyAgamanaM kasmAdvasiShThena mahAtmanA || 2||

kRRitaM tena purA sarvaM vaktumarhasi pRRichChataH || 2||

gandharva uvAcha||

dhana~njaya nibodhedaM yanmAM tvaM paripRRichChasi |
vasiShThaM prati durdharShaM tathAmitrasahaM nRRipam || 3||

kathitaM te mayA pUrvaM yathA shaptaH sa pArthivaH |
shaktinA bharatashreShTha vAsiShThena mahAtmanA || 4||

sa tu shApavashaM prAptaH krodhaparyAkulekShaNaH |
nirjagAma purAdrAjA sahadAraH parantapaH || 5||

araNyaM nirjanaM gatvA sadAraH parichakrame |
nAnAmRRigagaNAkIrNaM nAnAsattvasamAkulam || 6||

nAnAgulmalatAchChannaM nAnAdrumasamAvRRitam |
araNyaM ghorasaMnAdaM shApagrastaH paribhraman || 7||

sa kadAchitkShudhAviShTo mRRigayanbhakShamAtmanaH |
dadarsha suparikliShTaH kasmi.nshchidvananirjhare || 8||

brAhmaNIM brAhmaNaM chaiva maithunAyopasa~Ngatau || 8||

tau samIkShya tu vitrastAvakRRitArthau pradhAvitau |
tayoshcha dravatorvipraM jagRRihe nRRipatirbalAt || 9||

dRRiShTvA gRRihItaM bhartAramatha brAhmaNyabhAShata |
shRRiNu rAjanvacho mahyaM yattvAM vakShyAmi suvrata || 10||

Adityava.nshaprabhavastvaM hi lokaparishrutaH |
apramattaH sthito dharme gurushushrUShaNe rataH || 11||

shApaM prApto.asi durdharSha na pApaM kartumarhasi |
RRitukAle tu samprApte bhartrAsmyadya samAgatA || 12||

akRRitArthA hyahaM bhartrA prasavArthashcha me mahAn |
prasIda nRRipatishreShTha bhartA me.ayaM visRRijyatAm || 13||

evaM vikroshamAnAyAstasyAH sa sunRRisha.nsakRRit |
bhartAraM bhakShayAmAsa vyAghro mRRigamivepsitam || 14||

tasyAH krodhAbhibhUtAyA yadashru nyapatadbhuvi |
so.agniH samabhavaddIptastaM cha deshaM vyadIpayat || 15||

tataH sA shokasantaptA bhartRRivyasanaduHkhitA |
kalmAShapAdaM rAjarShimashapadbrAhmaNI ruShA || 16||

yasmAnmamAkRRitArthAyAstvayA kShudra nRRisha.nsavat |
prekShantyA bhakShito me.adya prabhurbhartA mahAyashAH || 17||

tasmAttvamapi durbuddhe machChApaparivikShataH |
patnImRRitAvanuprApya sadyastyakShyasi jIvitam || 18||

yasya charShervasiShThasya tvayA putrA vinAshitAH |
tena sa~Ngamya te bhAryA tanayaM janayiShyati || 19||

sa te va.nshakaraH putro bhaviShyati nRRipAdhama || 19||

evaM shaptvA tu rAjAnaM sA tamA~NgirasI shubhA |
tasyaiva saMnidhau dIptaM pravivesha hutAshanam || 20||

vasiShThashcha mahAbhAgaH sarvametadapashyata |
j~nAnayogena mahatA tapasA cha parantapa || 21||

muktashApashcha rAjarShiH kAlena mahatA tataH |
RRitukAle.abhipatito madayantyA nivAritaH || 22||

na hi sasmAra nRRipatistaM shApaM shApamohitaH |
devyAH so.atha vachaH shrutvA sa tasyA nRRipasattamaH || 23||

taM cha shApamanusmRRitya paryatapyadbhRRishaM tadA || 23||

etasmAtkAraNAdrAjA vasiShThaM saMnyayojayat |
svadAre bharatashreShTha shApadoShasamanvitaH || 24||

\hrule

\medskip
              draupadIsvaya.nvaraparva
                  174
\medskip

arjuna uvAcha||

asmAkamanurUpo vai yaH syAdgandharva vedavit |
purohitastamAchakShva sarvaM hi viditaM tava || 1||

gandharva uvAcha||

yavIyAndevalasyaiSha vane bhrAtA tapasyati |
dhaumya utkochake tIrthe taM vRRiNudhvaM yadIchChatha || 2||

vaishampAyana uvAcha||

tato.arjuno.astramAgneyaM pradadau tadyathAvidhi |
gandharvAya tadA prIto vachanaM chedamabravIt || 3||

tvayyeva tAvattiShThantu hayA gandharvasattama |
karmakAle grahIShyAmi svasti te.astviti chAbravIt || 4||

te.anyonyamabhisampUjya gandharvaH pANDavAshcha ha |
ramyAdbhAgIrathIkachChAdyathAkAmaM pratasthire || 5||

tata utkochakaM tIrthaM gatvA dhaumyAshramaM tu te |
taM vavruH pANDavA dhaumyaM paurohityAya bhArata || 6||

tAndhaumyaH pratijagrAha sarvavedavidAM varaH |
pAdyena phalamUlena paurohityena chaiva ha || 7||

te tadAsha.nsire labdhAM shriyaM rAjyaM cha pANDavAH |
taM brAhmaNaM puraskRRitya pA~nchAlyAshcha svaya.nvaram || 8||

mAtRRiShaShThAstu te tena guruNA sa~NgatAstadA |
nAthavantamivAtmAnaM menire bharatarShabhAH || 9||

sa hi vedArthatattvaj~nasteShAM gururudAradhIH |
tena dharmavidA pArthA yAjyAH sarvavidA kRRitAH || 10||

vIrA.nstu sa hi tAnmene prAptarAjyAnsvadharmataH |
buddhivIryabalotsAhairyuktAndevAnivAparAn || 11||

kRRitasvastyayanAstena tataste manujAdhipAH |
menire sahitA gantuM pA~nchAlyAstaM svaya.nvaram || 12||

\hrule

\medskip
                  175
\medskip

vaishampAyana uvAcha||

tataste narashArdUlA bhrAtaraH pa~ncha pANDavAH |
prayayurdraupadIM draShTuM taM cha devamahotsavam || 1||

te prayAtA naravyAghrA mAtrA saha parantapAH |
brAhmaNAndadRRishurmArge gachChataH sagaNAnbahUn || 2||

tAnUchurbrAhmaNA rAjanpANDavAnbrahmachAriNaH |
kva bhavanto gamiShyanti kuto vAgachChateti ha || 3||

yudhiShThira uvAcha||

AgatAnekachakrAyAH sodaryAndevadarshinaH |
bhavanto hi vijAnantu sahitAnmAtRRichAriNaH || 4||

brAhmaNA UchuH||

gachChatAdyaiva pA~nchAlAndrupadasya niveshanam |
svaya.nvaro mahA.nstatra bhavitA sumahAdhanaH || 5||

ekasArthaM prayAtAH smo vayamapyatra gAminaH |
tatra hyadbhutasa~NkAsho bhavitA sumahotsavaH || 6||

yaj~nasenasya duhitA drupadasya mahAtmanaH |
vedImadhyAtsamutpannA padmapatranibhekShaNA || 7||

darshanIyAnavadyA~NgI sukumArI manasvinI |
dhRRiShTadyumnasya bhaginI droNashatroH pratApinaH || 8||

yo jAtaH kavachI khaDgI sasharaH sasharAsanaH |
susamiddhe mahAbAhuH pAvake pAvakaprabhaH || 9||

svasA tasyAnavadyA~NgI draupadI tanumadhyamA |
nIlotpalasamo gandho yasyAH kroshAtpravAyati || 10||

tAM yaj~nasenasya sutAM svaya.nvarakRRitakShaNAm |
gachChAmahe vayaM draShTuM taM cha devamahotsavam || 11||

rAjAno rAjaputrAshcha yajvAno bhUridakShiNAH |
svAdhyAyavantaH shuchayo mahAtmAno yatavratAH || 12||

taruNA darshanIyAshcha nAnAdeshasamAgatAH |
mahArathAH kRRitAstrAshcha samupaiShyanti bhUmipAH || 13||

te tatra vividhAndAyAnvijayArthaM nareshvarAH |
pradAsyanti dhanaM gAshcha bhakShyaM bhojyaM cha sarvashaH || 14||

pratigRRihya cha tatsarvaM dRRiShTvA chaiva svaya.nvaram |
anubhUyotsavaM chaiva gamiShyAmo yathepsitam || 15||

naTA vaitAlikAshchaiva nartakAH sUtamAgadhAH |
niyodhakAshcha deshebhyaH sameShyanti mahAbalAH || 16||

evaM kautUhalaM kRRitvA dRRiShTvA cha pratigRRihya cha |
sahAsmAbhirmahAtmAnaH punaH pratinivartsyatha || 17||

darshanIyA.nshcha vaH sarvAndevarUpAnavasthitAn |
samIkShya kRRiShNA varayetsa~NgatyAnyatamaM varam || 18||

ayaM bhrAtA tava shrImAndarshanIyo mahAbhujaH |
niyudhyamAno vijayetsa~NgatyA draviNaM bahu || 19||

yudhiShThira uvAcha||

paramaM bho gamiShyAmo draShTuM devamahotsavam |
bhavadbhiH sahitAH sarve kanyAyAstaM svaya.nvaram || 20||

\hrule

\medskip
                  176
\medskip

vaishampAyana uvAcha||

evamuktAH prayAtAste pANDavA janamejaya |
rAj~nA dakShiNapA~nchAlAndrupadenAbhirakShitAn || 1||

tataste taM mahAtmAnaM shuddhAtmAnamakalmaSham |
dadRRishuH pANDavA rAjanpathi dvaipAyanaM tadA || 2||

tasmai yathAvatsatkAraM kRRitvA tena cha sAntvitAH |
kathAnte chAbhyanuj~nAtAH prayayurdrupadakShayam || 3||

pashyanto ramaNIyAni vanAni cha sarA.nsi cha |
tatra tatra vasantashcha shanairjagmurmahArathAH || 4||

svAdhyAyavantaH shuchayo madhurAH priyavAdinaH |
AnupUrvyeNa samprAptAH pA~nchAlAnkurunandanAH || 5||

te tu dRRiShTvA puraM tachcha skandhAvAraM cha pANDavAH |
kumbhakArasya shAlAyAM niveshaM chakrire tadA || 6||

tatra bhaikShaM samAjahrurbrAhmIM vRRittiM samAshritAH |
tA.nshcha prAptA.nstadA vIrA~njaj~nire na narAH kvachit || 7||

yaj~nasenasya kAmastu pANDavAya kirITine |
kRRiShNAM dadyAmiti sadA na chaitadvivRRiNoti saH || 8||

so.anveShamANaH kaunteyAnpA~nchAlyo janamejaya |
dRRiDhaM dhanuranAyamyaM kArayAmAsa bhArata || 9||

yantraM vaihAyasaM chApi kArayAmAsa kRRitrimam |
tena yantreNa sahitaM rAjA lakShyaM cha kA~nchanam || 10||

drupada uvAcha||

idaM sajyaM dhanuH kRRitvA sajyenAnena sAyakaiH |
atItya lakShyaM yo veddhA sa labdhA matsutAmiti || 11||

vaishampAyana uvAcha||

iti sa drupado rAjA sarvataH samaghoShayat |
tachChrutvA pArthivAH sarve samIyustatra bhArata || 12||

RRiShayashcha mahAtmAnaH svaya.nvaradidRRikShayA |
duryodhanapurogAshcha sakarNAH kuravo nRRipa || 13||

brAhmaNAshcha mahAbhAgA deshebhyaH samupAgaman |
te.abhyarchitA rAjagaNA drupadena mahAtmanA || 14||

tataH paurajanAH sarve sAgaroddhUtaniHsvanAH |
shishumArapuraM prApya nyavisha.nste cha pArthivAH || 15||

prAguttareNa nagarAdbhUmibhAge same shubhe |
samAjavATaH shushubhe bhavanaiH sarvato vRRitaH || 16||

prAkAraparikhopeto dvAratoraNamaNDitaH |
vitAnena vichitreNa sarvataH samavastRRitaH || 17||

tUryaughashatasa~NkIrNaH parArdhyAgurudhUpitaH |
chandanodakasiktashcha mAlyadAmaishcha shobhitaH || 18||

kailAsashikharaprakhyairnabhastalavilekhibhiH |
sarvataH sa.nvRRitairnaddhaH prAsAdaiH sukRRitochChritaiH || 19||

suvarNajAlasa.nvItairmaNikuTTimabhUShitaiH |
sukhArohaNasopAnairmahAsanaparichChadaiH || 20||

agrAmyasamavachChannairagurUttamavAsitaiH |
ha.nsAchChavarNairbahubhirAyojanasugandhibhiH || 21||

asambAdhashatadvAraiH shayanAsanashobhitaiH |
bahudhAtupinaddhA~NgairhimavachChikharairiva || 22||

tatra nAnAprakAreShu vimAneShu svala~NkRRitAH |
spardhamAnAstadAnyonyaM niSheduH sarvapArthivAH || 23||

tatropaviShTAndadRRishurmahAsattvaparAkramAn |
rAjasiMhAnmahAbhAgAnkRRiShNAguruvibhUShitAn || 24||

mahAprasAdAnbrahmaNyAnsvarAShTraparirakShiNaH |
priyAnsarvasya lokasya sukRRitaiH karmabhiH shubhaiH || 25||

ma~ncheShu cha parArdhyeShu paurajAnapadA janAH |
kRRiShNAdarshanatuShTyarthaM sarvataH samupAvishan || 26||

brAhmaNaiste cha sahitAH pANDavAH samupAvishan |
RRiddhiM pA~nchAlarAjasya pashyantastAmanuttamAm || 27||

tataH samAjo vavRRidhe sa rAjandivasAnbahUn |
ratnapradAnabahulaH shobhito naTanartakaiH || 28||

vartamAne samAje tu ramaNIye.ahni ShoDashe |
AplutA~NgI suvasanA sarvAbharaNabhUShitA || 29||

vIrakA.nsyamupAdAya kA~nchanaM samala~NkRRitam |
avatIrNA tato ra~NgaM draupadI bharatarShabha || 30||

purohitaH somakAnAM mantravidbrAhmaNaH shuchiH |
paristIrya juhAvAgnimAjyena vidhinA tadA || 31||

sa tarpayitvA jvalanaM brAhmaNAnsvasti vAchya cha |
vArayAmAsa sarvANi vAditrANi samantataH || 32||

niHshabde tu kRRite tasmindhRRiShTadyumno vishAM pate |
ra~Ngamadhyagatastatra meghagambhIrayA girA || 33||

vAkyamuchchairjagAdedaM shlakShNamarthavaduttamam || 33||

idaM dhanurlakShyamime cha bANAH   shRRiNvantu me pArthivAH sarva eva |
yantrachChidreNAbhyatikramya lakShyaM   samarpayadhvaM khagamairdashArdhaiH || 34||

etatkartA karma suduShkaraM yaH   kulena rUpeNa balena yuktaH |
tasyAdya bhAryA bhaginI mameyaM   kRRiShNA bhavitrI na mRRiShA bravImi || 35||

tAnevamuktvA drupadasya putraH   pashchAdidaM draupadImabhyuvAcha |
nAmnA cha gotreNa cha karmaNA cha   sa~NkIrtaya.nstAnnRRipatInsametAn || 36||

\hrule

\medskip
                  177
\medskip

dhRRiShTadyumna uvAcha||

duryodhano durviShaho durmukho duShpradharShaNaH |
vivi.nshatirvikarNashcha saho duHshAsanaH samaH || 1||

yuyutsurvAtavegashcha bhImavegadharastathA |
ugrAyudho balAkI cha kanakAyurvirochanaH || 2||

sukuNDalashchitrasenaH suvarchAH kanakadhvajaH |
nandako bAhushAlI cha kuNDajo vikaTastathA || 3||

ete chAnye cha bahavo dhArtarAShTrA mahAbalAH |
karNena sahitA vIrAstvadarthaM samupAgatAH || 4||

shatasa~NkhyA mahAtmAnaH prathitAH kShatriyarShabhAH || 4||

shakunishcha balashchaiva vRRiShako.atha bRRihadbalaH |
ete gAndhArarAjasya sutAH sarve samAgatAH || 5||

ashvatthAmA cha bhojashcha sarvashastrabhRRitAM varau |
samavetau mahAtmAnau tvadarthe samala~NkRRitau || 6||

bRRihanto maNimA.nshchaiva daNDadhArashcha vIryavAn |
sahadevo jayatseno meghasandhishcha mAgadhaH || 7||

virATaH saha putrAbhyAM sha~NkhenaivottareNa cha |
vArdhakShemiH suvarchAshcha senAbindushcha pArthivaH || 8||

abhibhUH saha putreNa sudAmnA cha suvarchasA |
sumitraH sukumArashcha vRRikaH satyadhRRitistathA || 9||

sUryadhvajo rochamAno nIlashchitrAyudhastathA |
a.nshumA.nshchekitAnashcha shreNimA.nshcha mahAbalaH || 10||

samudrasenaputrashcha chandrasenaH pratApavAn |
jalasandhaH pitAputrau sudaNDo daNDa eva cha || 11||

pauNDrako vAsudevashcha bhagadattashcha vIryavAn |
kali~NgastAmraliptashcha pattanAdhipatistathA || 12||

madrarAjastathA shalyaH sahaputro mahArathaH |
rukmA~Ngadena vIreNa tathA rukmarathena cha || 13||

kauravyaH somadattashcha putrAshchAsya mahArathAH |
samavetAstrayaH shUrA bhUrirbhUrishravAH shalaH || 14||

sudakShiNashcha kAmbojo dRRiDhadhanvA cha kauravaH |
bRRihadbalaH suSheNashcha shibiraushInarastathA || 15||

sa~NkarShaNo vAsudevo raukmiNeyashcha vIryavAn |
sAmbashcha chArudeShNashcha sAraNo.atha gadastathA || 16||

akrUraH sAtyakishchaiva uddhavashcha mahAbalaH |
kRRitavarmA cha hArdikyaH pRRithurvipRRithureva cha || 17||

viDUrathashcha ka~Nkashcha samIkaH sAramejayaH |
vIro vAtapatishchaiva jhillI piNDArakastathA || 18||

ushInarashcha vikrAnto vRRiShNayaste prakIrtitAH || 18||

bhagIratho bRRihatkShatraH saindhavashcha jayadrathaH |
bRRihadratho bAhlikashcha shrutAyushcha mahArathaH || 19||

ulUkaH kaitavo rAjA chitrA~NgadashubhA~Ngadau |
vatsarAjashcha dhRRitimAnkosalAdhipatistathA || 20||

ete chAnye cha bahavo nAnAjanapadeshvarAH |
tvadarthamAgatA bhadre kShatriyAH prathitA bhuvi || 21||

ete vetsyanti vikrAntAstvadarthaM lakShyamuttamam |
vidhyeta ya imaM lakShyaM varayethAH shubhe.adya tam || 22||

\hrule

\medskip
                  178
\medskip

vaishampAyana uvAcha||

te.ala~NkRRitAH kuNDalino yuvAnaH   parasparaM spardhamAnAH sametAH |
astraM balaM chAtmani manyamAnAH   sarve samutpeturaha~NkRRitena || 1||

rUpeNa vIryeNa kulena chaiva   dharmeNa chaivApi cha yauvanena |
samRRiddhadarpA madavegabhinnA   mattA yathA haimavatA gajendrAH || 2||

parasparaM spardhayA prekShamANAH   sa~NkalpajenApi pariplutA~NgAH |
kRRiShNA mamaiShetyabhibhAShamANA   nRRipAsanebhyaH sahasopatasthuH || 3||

te kShatriyA ra~NgagatAH sametA   jigIShamANA drupadAtmajAM tAm |
chakAshire parvatarAjakanyA  mumAM yathA devagaNAH sametAH || 4||

kandarpabANAbhinipIDitA~NgAH   kRRiShNAgataiste hRRidayairnarendrAH |
ra~NgAvatIrNA drupadAtmajArthaM   dveShyAnhi chakruH suhRRido.api tatra || 5||

athAyayurdevagaNA vimAnai   rudrAdityA vasavo.athAshvinau cha |
sAdhyAshcha sarve marutastathaiva   yamaM puraskRRitya dhaneshvaraM cha || 6||

daityAH suparNAshcha mahoragAshcha   devarShayo guhyakAshchAraNAshcha |
vishvAvasurnAradaparvatau cha   gandharvamukhyAshcha sahApsarobhiH || 7||

halAyudhastatra cha keshavashcha   vRRiShNyandhakAshchaiva yathA pradhAnAH |
prekShAM sma chakruryadupu~NgavAste   sthitAshcha kRRiShNasya mate babhUvuH || 8||

dRRiShTvA hi tAnmattagajendrarUpA  npa~nchAbhipadmAniva vAraNendrAn |
bhasmAvRRitA~NgAniva havyavAhA  npArthAnpradadhyau sa yadupravIraH || 9||

shasha.nsa rAmAya yudhiShThiraM cha   bhImaM cha jiShNuM cha yamau cha vIrau |
shanaiH shanaistA.nshcha nirIkShya rAmo   janArdanaM prItamanA dadarsha || 10||

anye tu nAnAnRRipaputrapautrAH   kRRiShNAgatairnetramanaHsvabhAvaiH |
vyAyachChamAnA dadRRishurbhramantIM   sa.ndaShTadantachChadatAmravaktrAH || 11||

tathaiva pArthAH pRRithubAhavaste   vIrau yamau chaiva mahAnubhAvau |
tAM draupadIM prekShya tadA sma sarve   kandarpabANAbhihatA babhUvuH || 12||

devarShigandharvasamAkulaM ta  tsuparNanAgAsurasiddhajuShTam |
divyena gandhena samAkulaM cha   divyaishcha mAlyairavakIryamANam || 13||

mahAsvanairdundubhinAditaishcha   babhUva tatsa~NkulamantarikSham |
vimAnasambAdhamabhUtsamantA  tsaveNuvINApaNavAnunAdam || 14||

tatastu te rAjagaNAH krameNa   kRRiShNAnimittaM nRRipa vikramantaH |
tatkArmukaM saMhananopapannaM   sajyaM na shekustarasApi kartum || 15||

te vikramantaH sphuratA dRRiDhena   niShkRRiShyamANA dhanuShA narendrAH |
vicheShTamAnA dharaNItalasthA   dInA adRRishyanta vibhagnachittAH || 16||

hAhAkRRitaM taddhanuShA dRRiDhena   niShpiShTabhagnA~NgadakuNDalaM cha |
kRRiShNAnimittaM vinivRRittabhAvaM   rAj~nAM tadA maNDalamArtamAsIt || 17||

tasmi.nstu sambhrAntajane samAje   nikShiptavAdeShu narAdhipeShu |
kuntIsuto jiShNuriyeSha kartuM   sajyaM dhanustatsasharaM sa vIraH || 18||

\hrule

\medskip
                  179
\medskip

vaishampAyana uvAcha||

yadA nivRRittA rAjAno dhanuShaH sajyakarmaNi |
athodatiShThadviprANAM madhyAjjiShNurudAradhIH || 1||

udakroshanvipramukhyA vidhunvanto.ajinAni cha |
dRRiShTvA samprasthitaM pArthamindraketusamaprabham || 2||

kechidAsanvimanasaH kechidAsanmudA yutAH |
AhuH parasparaM kechinnipuNA buddhijIvinaH || 3||

yatkarNashalyapramukhaiH pArthivairlokavishrutaiH |
nAnataM balavadbhirhi dhanurvedaparAyaNaiH || 4||

tatkathaM tvakRRitAstreNa prANato durbalIyasA |
baTumAtreNa shakyaM hi sajyaM kartuM dhanurdvijAH || 5||

avahAsyA bhaviShyanti brAhmaNAH sarvarAjasu |
karmaNyasminnasa.nsiddhe chApalAdaparIkShite || 6||

yadyeSha darpAddharShAdvA yadi vA brahmachApalAt |
prasthito dhanurAyantuM vAryatAM sAdhu mA gamat || 7||

nAvahAsyA bhaviShyAmo na cha lAghavamAsthitAH |
na cha vidviShTatAM loke gamiShyAmo mahIkShitAm || 8||

kechidAhuryuvA shrImAnnAgarAjakaropamaH |
pInaskandhorubAhushcha dhairyeNa himavAniva || 9||

sambhAvyamasminkarmedamutsAhAchchAnumIyate |
shaktirasya mahotsAhA na hyashaktaH svayaM vrajet || 10||

na cha tadvidyate ki~nchitkarma lokeShu yadbhavet |
brAhmaNAnAmasAdhyaM cha triShu sa.nsthAnachAriShu || 11||

abbhakShA vAyubhakShAshcha phalAhArA dRRiDhavratAH |
durbalA hi balIyA.nso viprA hi brahmatejasA || 12||

brAhmaNo nAvamantavyaH sadvAsadvA samAcharan |
sukhaM duHkhaM mahaddhrasvaM karma yatsamupAgatam || 13||

evaM teShAM vilapatAM viprANAM vividhA giraH |
arjuno dhanuSho.abhyAshe tasthau giririvAchalaH || 14||

sa taddhanuH parikramya pradakShiNamathAkarot |
praNamya shirasA hRRiShTo jagRRihe cha parantapaH || 15||

sajyaM cha chakre nimiShAntareNa   sharA.nshcha jagrAha dashArdhasa~NkhyAn |
vivyAdha lakShyaM nipapAta tachcha   ChidreNa bhUmau sahasAtividdham || 16||

tato.antarikShe cha babhUva nAdaH   samAjamadhye cha mahAnninAdaH |
puShpANi divyAni vavarSha devaH   pArthasya mUrdhni dviShatAM nihantuH || 17||

chelAvedhA.nstatashchakrurhAhAkArA.nshcha sarvashaH |
nyapata.nshchAtra nabhasaH samantAtpuShpavRRiShTayaH || 18||

shatA~NgAni cha tUryANi vAdakAshchApyavAdayan |
sUtamAgadhasa~NghAshcha astuva.nstatra susvanAH || 19||

taM dRRiShTvA drupadaH prIto babhUvAriniShUdanaH |
sahasainyashcha pArthasya sAhAyyArthamiyeSha saH || 20||

tasmi.nstu shabde mahati pravRRitte   yudhiShThiro dharmabhRRitAM variShThaH |
AvAsamevopajagAma shIghraM   sArdhaM yamAbhyAM puruShottamAbhyAm || 21||

viddhaM tu lakShyaM prasamIkShya kRRiShNA   pArthaM cha shakrapratimaM nirIkShya |
AdAya shuklaM varamAlyadAma   jagAma kuntIsutamutsmayantI || 22||

sa tAmupAdAya vijitya ra~Nge   dvijAtibhistairabhipUjyamAnaH |
ra~NgAnnirakrAmadachintyakarmA   patnyA tayA chApyanugamyamAnaH || 23||

\hrule

\medskip
                  180
\medskip

vaishampAyana uvAcha||

tasmai ditsati kanyAM tu brAhmaNAya mahAtmane |
kopa AsInmahIpAnAmAlokyAnyonyamantikAt || 1||

asmAnayamatikramya tRRiNIkRRitya cha sa~NgatAn |
dAtumichChati viprAya draupadIM yoShitAM varAm || 2||

nihanmainaM durAtmAnaM yo.ayamasmAnna manyate |
na hyarhatyeSha satkAraM nApi vRRiddhakramaM guNaiH || 3||

hanmainaM saha putreNa durAchAraM nRRipadviSham |
ayaM hi sarvAnAhUya satkRRitya cha narAdhipAn || 4||

guNavadbhojayitvA cha tataH pashchAdvinindati || 4||

asminrAjasamAvAye devAnAmiva saMnaye |
kimayaM sadRRishaM ka~nchinnRRipatiM naiva dRRiShTavAn || 5||

na cha vipreShvadhIkAro vidyate varaNaM prati |
svaya.nvaraH kShatriyANAmitIyaM prathitA shrutiH || 6||

atha vA yadi kanyeyaM neha ka~nchidbubhUShati |
agnAvenAM parikShipya yAma rAShTrANi pArthivAH || 7||

brAhmaNo yadi vA bAlyAllobhAdvA kRRitavAnidam |
vipriyaM pArthivendrANAM naiSha vadhyaH katha~nchana || 8||

brAhmaNArthaM hi no rAjyaM jIvitaM cha vasUni cha |
putrapautraM cha yachchAnyadasmAkaM vidyate dhanam || 9||

avamAnabhayAdetatsvadharmasya cha rakShaNAt |
svaya.nvarANAM chAnyeShAM mA bhUdeva.nvidhA gatiH || 10||

ityuktvA rAjashArdUlA hRRiShTAH parighabAhavaH |
drupadaM sa~njighRRikShantaH sAyudhAH samupAdravan || 11||

tAngRRihItasharAvApAnkruddhAnApatato nRRipAn |
drupado vIkShya santrAsAdbrAhmaNA~nsharaNaM gataH || 12||

vegenApatatastA.nstu prabhinnAniva vAraNAn |
pANDuputrau mahAvIryau pratIyaturari.ndamau || 13||

tataH samutpeturudAyudhAste   mahIkShito baddhatalA~NgulitrAH |
jighA.nsamAnAH kururAjaputrA  vamarShayanto.arjunabhImasenau || 14||

tatastu bhImo.adbhutavIryakarmA   mahAbalo vajrasamAnavIryaH |
utpATya dorbhyAM drumamekavIro   niShpatrayAmAsa yathA gajendraH || 15||

taM vRRikShamAdAya ripupramAthI   daNDIva daNDaM pitRRirAja ugram |
tasthau samIpe puruSharShabhasya   pArthasya pArthaH pRRithudIrghabAhuH || 16||

tatprekShya karmAtimanuShyabuddhe  rjiShNoH sahabhrAturachintyakarmA |
dAmodaro bhrAtaramugravIryaM   halAyudhaM vAkyamidaM babhAShe || 17||

ya eSha mattarShabhatulyagAmI   mahaddhanuH karShati tAlamAtram |
eSho.arjuno nAtra vichAryamasti   yadyasmi sa~NkarShaNa vAsudevaH || 18||

ya eSha vRRikShaM tarasAvarujya   rAj~nAM vikAre sahasA nivRRittaH |
vRRikodaro nAnya ihaitadadya   kartuM samartho bhuvi martyadharmA || 19||

yo.asau purastAtkamalAyatAkSha  stanurmahAsiMhagatirvinItaH |
gauraH pralambojjvalachArughoNo   viniHsRRitaH so.achyuta dharmarAjaH || 20||

yau tau kumArAviva kArttikeyau   dvAvashvineyAviti me pratarkaH |
muktA hi tasmAjjatuveshmadAhA  nmayA shrutAH pANDusutAH pRRithA cha || 21||

tamabravInnirmalatoyadAbho   halAyudho.anantarajaM pratItaH |
prIto.asmi diShTyA hi pitRRiShvasA naH   pRRithA vimuktA saha kauravAgryaiH || 22||

\hrule

\medskip
                  181
\medskip

vaishampAyana uvAcha||

ajinAni vidhunvantaH karakA.nshcha dvijarShabhAH |
UchustaM bhIrna kartavyA vayaM yotsyAmahe parAn || 1||

tAnevaM vadato viprAnarjunaH prahasanniva |
uvAcha prekShakA bhUtvA yUyaM tiShThata pArshvataH || 2||

ahamenAnajihmAgraiH shatasho vikira~nsharaiH |
vArayiShyAmi sa~NkruddhAnmantrairAshIviShAniva || 3||

iti taddhanurAdAya shulkAvAptaM mahArathaH |
bhrAtrA bhImena sahitastasthau giririvAchalaH || 4||

tataH karNamukhAnkruddhAnkShatriyA.nstAnruShotthitAn |
sampetaturabhItau tau gajau pratigajAniva || 5||

Uchushcha vAchaH paruShAste rAjAno jighA.nsavaH |
Ahave hi dvijasyApi vadho dRRiShTo yuyutsataH || 6||

tato vaikartanaH karNo jagAmArjunamojasA |
yuddhArthI vAshitAhetorgajaH pratigajaM yathA || 7||

bhImasenaM yayau shalyo madrANAmIshvaro balI |
duryodhanAdayastvanye brAhmaNaiH saha sa~NgatAH || 8||

mRRidupUrvamayatnena pratyayudhya.nstadAhave || 8||

tato.arjunaH pratyavidhyadApatantaM tribhiH sharaiH |
karNaM vaikartanaM dhImAnvikRRiShya balavaddhanuH || 9||

teShAM sharANAM vegena shitAnAM tigmatejasAm |
vimuhyamAno rAdheyo yatnAttamanudhAvati || 10||

tAvubhAvapyanirdeshyau lAghavAjjayatAM varau |
ayudhyetAM susa.nrabdhAvanyonyavijayaiShiNau || 11||

kRRite pratikRRitaM pashya pashya bAhubalaM cha me |
iti shUrArthavachanairAbhAShetAM parasparam || 12||

tato.arjunasya bhujayorvIryamapratimaM bhuvi |
j~nAtvA vaikartanaH karNaH sa.nrabdhaH samayodhayat || 13||

arjunena prayuktA.nstAnbANAnvegavatastadA |
pratihatya nanAdochchaiH sainyAstamabhipUjayan || 14||

karNa uvAcha||

tuShyAmi te vipramukhya bhujavIryasya sa.nyuge |
aviShAdasya chaivAsya shastrAstravinayasya cha || 15||

kiM tvaM sAkShAddhanurvedo rAmo vA viprasattama |
atha sAkShAddharihayaH sAkShAdvA viShNurachyutaH || 16||

AtmaprachChAdanArthaM vai bAhuvIryamupAshritaH |
viprarUpaM vidhAyedaM tato mAM pratiyudhyase || 17||

na hi mAmAhave kruddhamanyaH sAkShAchChachIpateH |
pumAnyodhayituM shaktaH pANDavAdvA kirITinaH || 18||

vaishampAyana uvAcha||

tameva.nvAdinaM tatra phalgunaH pratyabhAShata |
nAsmi karNa dhanurvedo nAsmi rAmaH pratApavAn || 19||

brAhmaNo.asmi yudhAM shreShThaH sarvashastrabhRRitAM varaH || 19||

brAhme paura.ndare chAstre niShThito gurushAsanAt |
sthito.asmyadya raNe jetuM tvAM vIrAvichalo bhava || 20||

evamuktastu rAdheyo yuddhAtkarNo nyavartata |
brahmaM tejastadAjayyaM manyamAno mahArathaH || 21||

yuddhaM tUpeyatustatra rAja~nshalyavRRikodarau |
balinau yugapanmattau spardhayA cha balena cha || 22||

anyonyamAhvayantau tau mattAviva mahAgajau |
muShTibhirjAnubhishchaiva nighnantAvitaretaram || 23||

muhUrtaM tau tathAnyonyaM samare paryakarShatAm || 23||

tato bhImaH samutkShipya bAhubhyAM shalyamAhave |
nyavadhIdbalinAM shreShTho jahasurbrAhmaNAstataH || 24||

tatrAshcharyaM bhImasenashchakAra puruSharShabhaH |
yachChalyaM patitaM bhUmau nAhanadbalinaM balI || 25||

pAtite bhImasenena shalye karNe cha sha~Nkite |
sha~NkitAH sarvarAjAnaH parivavrurvRRikodaram || 26||

Uchushcha sahitAstatra sAdhvime brAhmaNarShabhAH |
vij~nAyantAM kvajanmAnaH kvanivAsAstathaiva cha || 27||

ko hi rAdhAsutaM karmaM shakto yodhayituM raNe |
anyatra rAmAddroNAdvA kRRipAdvApi sharadvataH || 28||

kRRiShNAdvA devakIputrAtphalgunAdvA parantapAt |
ko vA duryodhanaM shaktaH pratiyodhayituM raNe || 29||

tathaiva madrarAjAnaM shalyaM balavatAM varam |
baladevAdRRite vIrAtpANDavAdvA vRRikodarAt || 30||

kriyatAmavahAro.asmAdyuddhAdbrAhmaNasa.nyutAt |
athainAnupalabhyeha punaryotsyAmahe vayam || 31||

tatkarma bhImasya samIkShya kRRiShNaH   kuntIsutau tau parisha~NkamAnaH |
nivArayAmAsa mahIpatI.nstA  ndharmeNa labdhetyanunIya sarvAn || 32||

ta evaM saMnivRRittAstu yuddhAdyuddhavishAradAH |
yathAvAsaM yayuH sarve vismitA rAjasattamAH || 33||

vRRitto brahmottaro ra~NgaH pA~nchAlI brAhmaNairvRRitA |
iti bruvantaH prayayurye tatrAsansamAgatAH || 34||

brAhmaNaistu pratichChannau rauravAjinavAsibhiH |
kRRichChreNa jagmatustatra bhImasenadhana~njayau || 35||

vimuktau janasambAdhAchChatrubhiH parivikShatau |
kRRiShNayAnugatau tatra nRRivIrau tau virejatuH || 36||

teShAM mAtA bahuvidhaM vinAshaM paryachintayat |
anAgachChatsu putreShu bhaikShakAle.atigachChati || 37||

dhArtarAShTrairhatA na syurvij~nAya kurupu~NgavAH |
mAyAnvitairvA rakShobhiH sughorairdRRiDhavairibhiH || 38||

viparItaM mataM jAtaM vyAsasyApi mahAtmanaH |
ityevaM chintayAmAsa sutasnehAnvitA pRRithA || 39||

mahatyathAparAhNe tu ghanaiH sUrya ivAvRRitaH |
brAhmaNaiH prAvishattatra jiShNurbrahmapuraskRRitaH || 40||

\hrule

\medskip
                  182
\medskip

vaishampAyana uvAcha||

gatvA tu tAM bhArgavakarmashAlAM   pArthau pRRithAM prApya mahAnubhAvau |
tAM yAj~nasenIM paramapratItau   bhikShetyathAvedayatAM narAgryau || 1||

kuTIgatA sA tvanavekShya putrA  nuvAcha bhu~Nkteti sametya sarve |
pashchAttu kuntI prasamIkShya kanyAM   kaShTaM mayA bhAShitamityuvAcha || 2||

sAdharmabhItA hi vilajjamAnA   tAM yAj~nasenIM paramapratItAm |
pANau gRRihItvopajagAma kuntI   yudhiShThiraM vAkyamuvAcha chedam || 3||

iyaM hi kanyA drupadasya rAj~na  stavAnujAbhyAM mayi saMnisRRiShTA |
yathochitaM putra mayApi choktaM   sametya bhu~Nkteti nRRipa pramAdAt || 4||

kathaM mayA nAnRRitamuktamadya   bhavetkurUNAmRRiShabha bravIhi |
pA~nchAlarAjasya sutAmadharmo   na chopavarteta nabhUtapUrvaH || 5||

muhUrtamAtraM tvanuchintya rAjA   yudhiShThiro mAtaramuttamaujAH |
kuntIM samAshvAsya kurupravIro   dhana~njayaM vAkyamidaM babhAShe || 6||

tvayA jitA pANDava yAj~nasenI   tvayA cha toShiShyati rAjaputrI |
prajvAlyatAM hUyatAM chApi vahni  rgRRihANa pANiM vidhivattvamasyAH || 7||

arjuna uvAcha||

mA mAM narendra tvamadharmabhAjaM   kRRithA na dharmo hyayamIpsito.anyaiH |
bhavAnniveshyaH prathamaM tato.ayaM   bhImo mahAbAhurachintyakarmA || 8||

ahaM tato nakulo.anantaraM me   mAdrIsutaH sahadevo jaghanyaH |
vRRikodaro.ahaM cha yamau cha rAja  nniyaM cha kanyA bhavataH sma sarve || 9||

eva~Ngate yatkaraNIyamatra   dharmyaM yashasyaM kuru tatprachintya |
pA~nchAlarAjasya cha yatpriyaM syA  ttadbrUhi sarve sma vashe sthitAste || 10||

vaishampAyana uvAcha||

te dRRiShTvA tatra tiShThantIM sarve kRRiShNAM yashasvinIm |
samprekShyAnyonyamAsInA hRRidayaistAmadhArayan || 11||

teShAM hi draupadIM dRRiShTvA sarveShAmamitaujasAm |
sampramathyendriyagrAmaM prAdurAsInmanobhavaH || 12||

kAmyaM rUpaM hi pA~nchAlyA vidhAtrA vihitaM svayam |
babhUvAdhikamanyAbhyaH sarvabhUtamanoharam || 13||

teShAmAkArabhAvaj~naH kuntIputro yudhiShThiraH |
dvaipAyanavachaH kRRitsnaM sa.nsmaranvai nararShabha || 14||

abravItsa hi tAnbhrAtRRinmithobhedabhayAnnRRipaH |
sarveShAM draupadI bhAryA bhaviShyati hi naH shubhA || 15||

\hrule

\medskip
                  183
\medskip

vaishampAyana uvAcha||

bhrAturvachastatprasamIkShya sarve   jyeShThasya pANDostanayAstadAnIm |
tamevArthaM dhyAyamAnA manobhi  rAsAM chakruratha tatrAmitaujAH || 1||

vRRiShNipravIrastu kurupravIrA  nAsha~NkamAnaH saharauhiNeyaH |
jagAma tAM bhArgavakarmashAlAM   yatrAsate te puruShapravIrAH || 2||

tatropaviShTaM pRRithudIrghabAhuM   dadarsha kRRiShNaH saharauhiNeyaH |
ajAtashatruM parivArya tA.nshcha   upopaviShTA~njvalanaprakAshAn || 3||

tato.abravIdvAsudevo.abhigamya   kuntIsutaM dharmabhRRitAM variShTham |
kRRiShNo.ahamasmIti nipIDya pAdau   yudhiShThirasyAjamIDhasya rAj~naH || 4||

tathaiva tasyApyanu rauhiNeya  stau chApi hRRiShTAH kuravo.abhyanandan |
pitRRiShvasushchApi yadupravIrA  vagRRihNatAM bhAratamukhya pAdau || 5||

ajAtashatrushcha kurupravIraH   paprachCha kRRiShNaM kushalaM nivedya |
kathaM vayaM vAsudeva tvayeha   gUDhA vasanto viditAH sma sarve || 6||

tamabravIdvAsudevaH prahasya   gUDho.apyagnirj~nAyata eva rAjan |
taM vikramaM pANDaveyAnatItya   ko.anyaH kartA vidyate mAnuSheShu || 7||

diShTyA tasmAtpAvakAtsampramuktA   yUyaM sarve pANDavAH shatrusAhAH |
diShTyA pApo dhRRitarAShTrasya putraH   sahAmAtyo na sakAmo.abhaviShyat || 8||

bhadraM vo.astu nihitaM yadguhAyAM   vivardhadhvaM jvalana ivedhyamAnaH |
mA vo vidyuH pArthivAH kechaneha   yAsyAvahe shibirAyaiva tAvat || 9||

so.anuj~nAtaH pANDavenAvyayashrIH   prAyAchChIghraM baladevena sArdham || 9||

\hrule

\medskip
                  184
\medskip

vaishampAyana uvAcha||

dhRRiShTadyumnastu pA~nchAlyaH pRRiShThataH kurunandanau |
anvagachChattadA yAntau bhArgavasya niveshanam || 1||

so.aj~nAyamAnaH puruShAnavadhAya samantataH |
svayamArAnniviShTo.abhUdbhArgavasya niveshane || 2||

sAye.atha bhImastu ripupramAthI   jiShNuryamau chApi mahAnubhAvau |
bhaikShaM charitvA tu yudhiShThirAya   nivedayAM chakruradInasattvAH || 3||

tatastu kuntI drupadAtmajAM tA  muvAcha kAle vachanaM vadAnyA |
ato.agramAdAya kuruShva bhadre   baliM cha viprAya cha dehi bhikShAm || 4||

ye chAnnamichChanti dadasva tebhyaH   parishritA ye parito manuShyAH |
tatashcha sheShaM pravibhajya shIghra  mardhaM chaturNAM mama chAtmanashcha || 5||

ardhaM cha bhImAya dadAhi bhadre   ya eSha mattarShabhatulyarUpaH |
shyAmo yuvA saMhananopapanna   eSho hi vIro bahubhuksadaiva || 6||

sA hRRiShTarUpaiva tu rAjaputrI   tasyA vachaH sAdhvavisha~NkamAnA |
yathAvaduktaM prachakAra sAdhvI   te chApi sarve.abhyavajahrurannam || 7||

kushaistu bhUmau shayanaM chakAra   mAdrIsutaH sahadevastarasvI |
yathAtmIyAnyajinAni sarve   sa.nstIrya vIrAH suShupurdharaNyAm || 8||

agastyashAstAmabhito dishaM tu   shirA.nsi teShAM kurusattamAnAm |
kuntI purastAttu babhUva teShAM   kRRiShNA tirashchaiva babhUva pattaH || 9||

asheta bhUmau saha pANDuputraiH   pAdopadhAneva kRRitA kusheShu |
na tatra duHkhaM cha babhUva tasyA   na chAvamene kurupu~NgavA.nstAn || 10||

te tatra shUrAH kathayAM babhUvuH   kathA vichitrAH pRRitanAdhikArAH |
astrANi divyAni rathA.nshcha nAgA  nkhaDgAngadAshchApi parashvadhA.nshcha || 11||

teShAM kathAstAH parikIrtyamAnAH   pA~nchAlarAjasya sutastadAnIm |
shushrAva kRRiShNAM cha tathA niShaNNAM   te chApi sarve dadRRishurmanuShyAH || 12||

dhRRiShTadyumno rAjaputrastu sarvaM   vRRittaM teShAM kathitaM chaiva rAtrau |
sarvaM rAj~ne drupadAyAkhilena   nivedayiShya.nstvarito jagAma || 13||

pA~nchAlarAjastu viShaNNarUpa  stAnpANDavAnaprativindamAnaH |
dhRRiShTadyumnaM paryapRRichChanmahAtmA   kva sA gatA kena nItA cha kRRiShNA || 14||

kachchinna shUdreNa na hInajena   vaishyena vA karadenopapannA |
kachchitpadaM mUrdhni na me nidigdhaM   kachchinmAlA patitA na shmashAne || 15||

kachchitsavarNapravaro manuShya   udriktavarNo.apyuta veha kachchit |
kachchinna vAmo mama mUrdhni pAdaH   kRRiShNAbhimarshena kRRito.adya putra || 16||

kachchichcha yakShye paramapratItaH   sa.nyujya pArthena nararShabheNa |
bravIhi tattvena mahAnubhAvaH   ko.asau vijetA duhiturmamAdya || 17||

vichitravIryasya tu kachchidadya   kurupravIrasya dharanti putrAH |
kachchittu pArthena yavIyasAdya   dhanurgRRihItaM nihataM cha lakShyam || 18||

\hrule

\medskip
                  185
\medskip

vaishampAyana uvAcha||

tatastathoktaH parihRRiShTarUpaH   pitre shasha.nsAtha sa rAjaputraH |
dhRRiShTadyumnaH somakAnAM prabarho   vRRittaM yathA yena hRRitA cha kRRiShNA || 1||

yo.asau yuvA svAyatalohitAkShaH   kRRiShNAjinI devasamAnarUpaH |
yaH kArmukAgryaM kRRitavAnadhijyaM   lakShyaM cha tatpAtitavAnpRRithivyAm || 2||

asajjamAnashcha gatastarasvI   vRRito dvijAgryairabhipUjyamAnaH |
chakrAma vajrIva diteH suteShu   sarvaishcha devairRRiShibhishcha juShTaH || 3||

kRRiShNA cha gRRihyAjinamanvayAttaM   nAgaM yathA nAgavadhUH prahRRiShTA |
amRRiShyamANeShu narAdhipeShu   kruddheShu taM tatra samApatatsu || 4||

tato.aparaH pArthivarAjamadhye   pravRRiddhamArujya mahIpraroham |
prakAlayanneva sa pArthivaughA  nkruddho.antakaH prANabhRRito yathaiva || 5||

tau pArthivAnAM miShatAM narendra   kRRiShNAmupAdAya gatau narAgryau |
vibhrAjamAnAviva chandrasUryau   bAhyAM purAdbhArgavakarmashAlAm || 6||

tatropaviShTArchirivAnalasya   teShAM janitrIti mama pratarkaH |
tathAvidhaireva narapravIrai  rupopaviShTaistribhiragnikalpaiH || 7||

tasyAstatastAvabhivAdya pAdA  vuktvA cha kRRiShNAmabhivAdayeti |
sthitau cha tatraiva nivedya kRRiShNAM   bhaikShaprachArAya gatA narAgryAH || 8||

teShAM tu bhaikShaM pratigRRihya kRRiShNA   kRRitvA baliM brAhmaNasAchcha kRRitvA |
tAM chaiva vRRiddhAM pariviShya tA.nshcha   narapravIrAnsvayamapyabhu~Nkta || 9||

suptAstu te pArthiva sarva eva   kRRiShNA tu teShAM charaNopadhAnam |
AsItpRRithivyAM shayanaM cha teShAM   darbhAjinAgryAstaraNopapannam || 10||

te nardamAnA iva kAlameghAH   kathA vichitrAH kathayAM babhUvuH |
na vaishyashUdraupayikIH kathAstA   na cha dvijAteH kathayanti vIrAH || 11||

niHsa.nshayaM kShatriyapu~NgavAste   yathA hi yuddhaM kathayanti rAjan |
AshA hi no vyaktamiyaM samRRiddhA   muktAnhi pArthA~nshRRiNumo.agnidAhAt || 12||

yathA hi lakShyaM nihataM dhanushcha   sajyaM kRRitaM tena tathA prasahya |
yathA cha bhAShanti parasparaM te   ChannA dhruvaM te pracharanti pArthAH || 13||

tataH sa rAjA drupadaH prahRRiShTaH   purohitaM preShayAM tatra chakre |
vidyAma yuShmAniti bhAShamANo   mahAtmanaH pANDusutAH stha kachchit || 14||

gRRihItavAkyo nRRipateH purodhA   gatvA prasha.nsAmabhidhAya teShAm |
vAkyaM yathAvannRRipateH samagra  muvAcha tAnsa kramavitkrameNa || 15||

vij~nAtumichChatyavanIshvaro vaH   pA~nchAlarAjo drupado varArhAH |
lakShyasya veddhAramimaM hi dRRiShTvA   harShasya nAntaM paripashyate saH || 16||

tadAchaDDhvaM j~nAtikulAnupUrvIM   padaM shiraHsu dviShatAM kurudhvam |
prahlAdayadhvaM hRRidayaM mamedaM   pA~nchAlarAjasya sahAnugasya || 17||

pANDurhi rAjA drupadasya rAj~naH   priyaH sakhA chAtmasamo babhUva |
tasyaiSha kAmo duhitA mameyaM   snuShA yadi syAditi kauravasya || 18||

ayaM cha kAmo drupadasya rAj~no   hRRidi sthito nityamaninditA~NgAH |
yadarjuno vai pRRithudIrghabAhu  rdharmeNa vindeta sutAM mameti || 19||

tathoktavAkyaM tu purohitaM taM   sthitaM vinItaM samudIkShya rAjA |
samIpasthaM bhImamidaM shashAsa   pradIyatAM pAdyamarghyaM tathAsmai || 20||

mAnyaH purodhA drupadasya rAj~na  stasmai prayojyAbhyadhikaiva pUjA |
bhImastathA tatkRRitavAnnarendra   tAM chaiva pUjAM pratisa~NgRRihItvA || 21||

sukhopaviShTaM tu purohitaM taM   yudhiShThiro brAhmaNamityuvAcha |
pA~nchAlarAjena sutA nisRRiShTA   svadharmadRRiShTena yathAnukAmam || 22||

pradiShTashulkA drupadena rAj~nA   sAnena vIreNa tathAnuvRRittA |
na tatra varNeShu kRRitA vivakShA   na jIvashilpe na kule na gotre || 23||

kRRitena sajyena hi kArmukeNa   viddhena lakShyeNa cha saMnisRRiShTA |
seyaM tathAnena mahAtmaneha   kRRiShNA jitA pArthivasa~Nghamadhye || 24||

naiva~Ngate saumakiradya rAjA   santApamarhatyasukhAya kartum |
kAmashcha yo.asau drupadasya rAj~naH   sa chApi sampatsyati pArthivasya || 25||

aprApyarUpAM hi narendrakanyA  mimAmahaM brAhmaNa sAdhu manye |
na taddhanurmandabalena shakyaM   maurvyA samAyojayituM tathA hi || 26||

na chAkRRitAstreNa na hInajena   lakShyaM tathA pAtayituM hi shakyam || 26||

tasmAnna tApaM duhiturnimittaM   pA~nchAlarAjo.arhati kartumadya |
na chApi tatpAtanamanyatheha   kartuM viShahyaM bhuvi mAnavena || 27||

evaM bruvatyeva yudhiShThire tu   pA~nchAlarAjasya samIpato.anyaH |
tatrAjagAmAshu naro dvitIyo   nivedayiShyanniha siddhamannam || 28||

\hrule

\medskip
                  186
\medskip

dUta uvAcha||

janyArthamannaM drupadena rAj~nA   vivAhahetorupasa.nskRRitaM cha |
tadApnuvadhvaM kRRitasarvakAryAH   kRRiShNA cha tatraiva chiraM na kAryam || 1||

ime rathAH kA~nchanapadmachitrAH   sadashvayuktA vasudhAdhipArhAH |
etAnsamAruhya paraita sarve   pA~nchAlarAjasya niveshanaM tat || 2||

vaishampAyana uvAcha||

tataH prayAtAH kurupu~NgavAste   purohitaM taM prathamaM prayApya |
AsthAya yAnAni mahAnti tAni   kuntI cha kRRiShNA cha sahaiva yAte || 3||

shrutvA tu vAkyAni purohitasya   yAnyuktavAnbhArata dharmarAjaH |
jij~nAsayaivAtha kurUttamAnAM   dravyANyanekAnyupasa~njahAra || 4||

phalAni mAlyAni susa.nskRRitAni   charmANi varmANi tathAsanAni |
gAshchaiva rAjannatha chaiva rajjU  rdravyANi chAnyAni kRRiShInimittam || 5||

anyeShu shilpeShu cha yAnyapi syuH   sarvANi kL^iptAnyakhilena tatra |
krIDAnimittAni cha yAni tAni   sarvANi tatropajahAra rAjA || 6||

rathAshvavarmANi cha bhAnumanti   khaDgA mahAnto.ashvarathAshcha chitrAH |
dhanUMShi chAgryANi sharAshcha mukhyAH   shaktyRRiShTayaH kA~nchanabhUShitAshcha || 7||

prAsA bhushuNDyashcha parashvadhAshcha   sA~NgrAmikaM chaiva tathaiva sarvam |
shayyAsanAnyuttamasa.nskRRitAni   tathaiva chAsanvividhAni tatra || 8||

kuntI tu kRRiShNAM parigRRihya sAdhvI  mantaHpuraM drupadasyAviveSha |
striyashcha tAM kauravarAjapatnIM   pratyarchayAM chakruradInasattvAH || 9||

tAnsiMhavikrAntagatInavekShya   maharShabhAkShAnajinottarIyAn |
gUDhottarA.nsAnbhujagendrabhoga  pralambabAhUnpuruShapravIrAn || 10||

rAjA cha rAj~naH sachivAshcha sarve   putrAshcha rAj~naH suhRRidastathaiva |
preShyAshcha sarve nikhilena rAja  nharShaM samApeturatIva tatra || 11||

te tatra vIrAH paramAsaneShu   sapAdapITheShvavisha~NkamAnAH |
yathAnupUrvyA vivishurnarAgryA  stadA mahArheShu na vismayantaH || 12||

uchchAvachaM pArthivabhojanIyaM   pAtrIShu jAmbUnadarAjatIShu |
dAsAshcha dAsyashcha sumRRiShTaveShAH   bhojApakAshchApyupajahrurannam || 13||

te tatra bhuktvA puruShapravIrA   yathAnukAmaM subhRRishaM pratItAH |
utkramya sarvANi vasUni tatra   sA~NgrAmikAnyAvivishurnRRivIrAH || 14||

tallakShayitvA drupadasya putro   rAjA cha sarvaiH saha mantrimukhyaiH |
samarchayAmAsurupetya hRRiShTAH   kuntIsutAnpArthivaputrapautrAn || 15||

\hrule

\medskip
                  187
\medskip

vaishampAyana uvAcha||

tata AhUya pA~nchAlyo rAjaputraM yudhiShThiram |
parigraheNa brAhmeNa parigRRihya mahAdyutiH || 1||

paryapRRichChadadInAtmA kuntIputraM suvarchasam |
kathaM jAnIma bhavataH kShatriyAnbrAhmaNAnuta || 2||

vaishyAnvA guNasampannAnuta vA shUdrayonijAn |
mAyAmAsthAya vA siddhA.nshcharataH sarvatodisham || 3||

kRRiShNAhetoranuprAptAndivaH sa.ndarshanArthinaH |
bravItu no bhavAnsatyaM sa.ndeho hyatra no mahAn || 4||

api naH sa.nshayasyAnte manastuShTirihAvishet |
api no bhAgadheyAni shubhAni syuH parantapa || 5||

kAmayA brUhi satyaM tvaM satyaM rAjasu shobhate |
iShTApUrtena cha tathA vaktavyamanRRitaM na tu || 6||

shrutvA hyamarasa~NkAsha tava vAkyamari.ndama |
dhruvaM vivAhakaraNamAsthAsyAmi vidhAnataH || 7||

yudhiShThira uvAcha||

mA rAjanvimanA bhUstvaM pA~nchAlya prItirastu te |
Ipsitaste dhruvaH kAmaH sa.nvRRitto.ayamasa.nshayam || 8||

vayaM hi kShatriyA rAjanpANDoH putrA mahAtmanaH |
jyeShThaM mAM viddhi kaunteyaM bhImasenArjunAvimau || 9||

yAbhyAM tava sutA rAjannirjitA rAjasa.nsadi || 9||

yamau tu tatra rAjendra yatra kRRiShNA pratiShThitA |
vyetu te mAnasaM duHkhaM kShatriyAH smo nararShabha || 10||

padminIva suteyaM te hradAdanyaM hradaM gatA || 10||

iti tathyaM mahArAja sarvametadbravImi te |
bhavAnhi gururasmAkaM paramaM cha parAyaNam || 11||

vaishampAyana uvAcha||

tataH sa drupado rAjA harShavyAkulalochanaH |
prativaktuM tadA yuktaM nAshakattaM yudhiShThiram || 12||

yatnena tu sa taM harShaM saMnigRRihya parantapaH |
anurUpaM tato rAjA pratyuvAcha yudhiShThiram || 13||

paprachCha chainaM dharmAtmA yathA te pradrutAH purA |
sa tasmai sarvamAchakhyAvAnupUrvyeNa pANDavaH || 14||

tachChrutvA drupado rAjA kuntIputrasya bhAShitam |
vigarhayAmAsa tadA dhRRitarAShTraM janeshvaram || 15||

AshvAsayAmAsa cha taM kuntIputraM yudhiShThiram |
pratijaj~ne cha rAjyAya drupado vadatAM varaH || 16||

tataH kuntI cha kRRiShNA cha bhImasenArjunAvapi |
yamau cha rAj~nA sa.ndiShTau vivishurbhavanaM mahat || 17||

tatra te nyavasanrAjanyaj~nasenena pUjitAH |
pratyAshvastA.nstato rAjA saha putrairuvAcha tAn || 18||

gRRihNAtu vidhivatpANimadyaiva kurunandanaH |
puNye.ahani mahAbAhurarjunaH kurutAM kShaNam || 19||

tatastamabravIdrAjA dharmaputro yudhiShThiraH |
mamApi dArasambandhaH kAryastAvadvishAM pate || 20||

drupada uvAcha||

bhavAnvA vidhivatpANiM gRRihNAtu duhiturmama |
yasya vA manyase vIra tasya kRRiShNAmupAdisha || 21||

yudhiShThira uvAcha||

sarveShAM draupadI rAjanmahiShI no bhaviShyati |
evaM hi vyAhRRitaM pUrvaM mama mAtrA vishAM pate || 22||

ahaM chApyaniviShTo vai bhImasenashcha pANDavaH |
pArthena vijitA chaiShA ratnabhUtA cha te sutA || 23||

eSha naH samayo rAjanratnasya sahabhojanam |
na cha taM hAtumichChAmaH samayaM rAjasattama || 24||

sarveShAM dharmataH kRRiShNA mahiShI no bhaviShyati |
AnupUrvyeNa sarveShAM gRRihNAtu jvalane karam || 25||

drupada uvAcha||

ekasya bahvyo vihitA mahiShyaH kurunandana |
naikasyA bahavaH pu.nso vidhIyante kadAchana || 26||

lokavedaviruddhaM tvaM nAdharmaM dhArmikaH shuchiH |
kartumarhasi kaunteya kasmAtte buddhirIdRRishI || 27||

yudhiShThira uvAcha||

sUkShmo dharmo mahArAja nAsya vidmo vayaM gatim |
pUrveShAmAnupUrvyeNa yAtaM vartmAnuyAmahe || 28||

na me vAganRRitaM prAha nAdharme dhIyate matiH |
evaM chaiva vadatyambA mama chaiva manogatam || 29||

eSha dharmo dhruvo rAja.nshcharainamavichArayan |
mA cha te.atra visha~NkA bhUtkatha~nchidapi pArthiva || 30||

drupada uvAcha||

tvaM cha kuntI cha kaunteya dhRRiShTadyumnashcha me sutaH |
kathayantvitikartavyaM shvaH kAle karavAmahe || 31||

vaishampAyana uvAcha||

te sametya tataH sarve kathayanti sma bhArata |
atha dvaipAyano rAjannabhyAgachChadyadRRichChayA || 32||

\hrule

\medskip
                  188
\medskip

vaishampAyana uvAcha||

tataste pANDavAH sarve pA~nchAlyashcha mahAyashAH |
pratyutthAya mahAtmAnaM kRRiShNaM dRRiShTvAbhyapUjayan || 1||

pratinandya sa tAnsarvAnpRRiShTvA kushalamantataH |
Asane kA~nchane shubhre niShasAda mahAmanAH || 2||

anuj~nAtAstu te sarve kRRiShNenAmitatejasA |
AsaneShu mahArheShu niShedurdvipadAM varAH || 3||

tato muhUrtAnmadhurAM vANImuchchArya pArShataH |
paprachCha taM mahAtmAnaM draupadyarthe vishAM patiH || 4||

kathamekA bahUnAM syAnna cha syAddharmasa~NkaraH |
etanno bhagavAnsarvaM prabravItu yathAtatham || 5||

vyAsa uvAcha||

asmindharme vipralambhe lokavedavirodhake |
yasya yasya mataM yadyachChrotumichChAmi tasya tat || 6||

drupada uvAcha||

adharmo.ayaM mama mato viruddho lokavedayoH |
na hyekA vidyate patnI bahUnAM dvijasattama || 7||

na chApyAcharitaH pUrvairayaM dharmo mahAtmabhiH |
na cha dharmo.apyanekasthashcharitavyaH sanAtanaH || 8||

ato nAhaM karomyevaM vyavasAyaM kriyAM prati |
dharmasa.ndehasa.ndigdhaM pratibhAti hi mAmidam || 9||

dhRRiShTadyumna uvAcha||

yavIyasaH kathaM bhAryAM jyeShTho bhrAtA dvijarShabha |
brahmansamabhivarteta sadvRRittaH sa.nstapodhana || 10||

na tu dharmasya sUkShmatvAdgatiM vidmaH katha~nchana |
adharmo dharma iti vA vyavasAyo na shakyate || 11||

kartumasmadvidhairbrahma.nstato na vyavasAmyaham |
pa~nchAnAM mahiShI kRRiShNA bhavatviti katha~nchana || 12||

yudhiShThira uvAcha||

na me vAganRRitaM prAha nAdharme dhIyate matiH |
vartate hi mano me.atra naiSho.adharmaH katha~nchana || 13||

shrUyate hi purANe.api jaTilA nAma gautamI |
RRiShInadhyAsitavatI sapta dharmabhRRitAM vara || 14||

guroshcha vachanaM prAhurdharmaM dharmaj~nasattama |
gurUNAM chaiva sarveShAM janitrI paramo guruH || 15||

sA chApyuktavatI vAchaM bhaikShavadbhujyatAmiti |
tasmAdetadahaM manye dharmaM dvijavarottama || 16||

kuntyuvAcha||

evametadyathAhAyaM dharmachArI yudhiShThiraH |
anRRitAnme bhayaM tIvraM muchyeyamanRRitAtkatham || 17||

vyAsa uvAcha||

anRRitAnmokShyase bhadre dharmashchaiSha sanAtanaH |
na tu vakShyAmi sarveShAM pA~nchAla shRRiNu me svayam || 18||

yathAyaM vihito dharmo yatashchAyaM sanAtanaH |
yathA cha prAha kaunteyastathA dharmo na sa.nshayaH || 19||

vaishampAyana uvAcha||

tata utthAya bhagavAnvyAso dvaipAyanaH prabhuH |
kare gRRihItvA rAjAnaM rAjaveshma samAvishat || 20||

pANDavAshchApi kuntI cha dhRRiShTadyumnashcha pArShataH |
vichetasaste tatraiva pratIkShante sma tAvubhau || 21||

tato dvaipAyanastasmai narendrAya mahAtmane |
Achakhyau tadyathA dharmo bahUnAmekapatnitA || 22||

\hrule

\medskip
              pa~nchendropAkhyAnam.h
                  189
\medskip

vyAsa uvAcha||

purA vai naimiShAraNye devAH satramupAsate |
tatra vaivasvato rAja~nshAmitramakarottadA || 1||

tato yamo dIkShitastatra rAja  nnAmArayatki~nchidapi prajAbhyaH |
tataH prajAstA bahulA babhUvuH   kAlAtipAtAnmaraNAtprahINAH || 2||

tatastu shakro varuNaH kuberaH   sAdhyA rudrA vasavashchAshvinau cha |
praNetAraM bhuvanasya prajApatiM   samAjagmustatra devAstathAnye || 3||

tato.abruva.NllokaguruM sametA   bhayaM nastIvraM mAnuShANAM vivRRiddhyA |
tasmAdbhayAdudvijantaH sukhepsavaH   prayAma sarve sharaNaM bhavantam || 4||

brahmovAcha||

kiM vo bhayaM mAnuShebhyo yUyaM sarve yadAmarAH |
mA vo martyasakAshAdvai bhayaM bhavatu karhichit || 5||

devA UchuH||

martyA hyamartyAH sa.nvRRittA na visheSho.asti kashchana |
avisheShAdudvijanto visheShArthamihAgatAH || 6||

brahmovAcha||

vaivasvato vyApRRitaH satraheto  stena tvime na mriyante manuShyAH |
tasminnekAgre kRRitasarvakArye   tata eShAM bhavitaivAntakAlaH || 7||

vaivasvatasyApi tanurvibhUtA   vIryeNa yuShmAkamuta prayuktA |
saiShAmanto bhavitA hyantakAle   tanurhi vIryaM bhavitA nareShu || 8||

vyAsa uvAcha||

tatastu te pUrvajadevavAkyaM   shrutvA devA yatra devA yajante |
samAsInAste sametA mahAbalA   bhAgIrathyAM dadRRishuH puNDarIkam || 9||

dRRiShTvA cha tadvismitAste babhUvu  steShAmindrastatra shUro jagAma |
so.apashyadyoShAmatha pAvakaprabhAM   yatra ga~NgA satataM samprasUtA || 10||

sA tatra yoShA rudatI jalArthinI   ga~NgAM devIM vyavagAhyAvatiShThat |
tasyAshrubinduH patito jale vai   tatpadmamAsIdatha tatra kA~nchanam || 11||

tadadbhutaM prekShya vajrI tadAnI  mapRRichChattAM yoShitamantikAdvai |
kA tvaM kathaM rodiShi kasya heto  rvAkyaM tathyaM kAmayeha bravIhi || 12||

stryuvAcha||

tvaM vetsyase mAmiha yAsmi shakra   yadarthaM chAhaM rodimi mandabhAgyA |
AgachCha rAjanpurato.ahaM gamiShye   draShTAsi tadrodimi yatkRRite.aham || 13||

vyAsa uvAcha||

tAM gachChantImanvagachChattadAnIM   so.apashyadArAttaruNaM darshanIyam |
siMhAsanasthaM yuvatIsahAyaM   krIDantamakShairgirirAjamUrdhni || 14||

tamabravIddevarAjo mamedaM   tvaM viddhi vishvaM bhuvanaM vashe sthitam |
Isho.ahamasmIti samanyurabravI  ddRRiShTvA tamakShaiH subhRRishaM pramattam || 15||

kruddhaM tu shakraM prasamIkShya devo   jahAsa shakraM cha shanairudaikShata |
sa.nstambhito.abhUdatha devarAja  stenekShitaH sthANurivAvatasthe || 16||

yadA tu paryAptamihAsya krIDayA   tadA devIM rudatIM tAmuvAcha |
AnIyatAmeSha yato.ahamArA  nmainaM darpaH punarapyAvisheta || 17||

tataH shakraH spRRiShTamAtrastayA tu   srastaira~NgaiH patito.abhUddharaNyAm |
tamabravIdbhagavAnugratejA   maivaM punaH shakra kRRithAH katha~nchit || 18||

vivartayainaM cha mahAdrirAjaM   balaM cha vIryaM cha tavAprameyam |
vivRRitya chaivAvisha madhyamasya   yatrAsate tvadvidhAH sUryabhAsaH || 19||

sa tadvivRRitya shikharaM mahAgire  stulyadyutI.nshchaturo.anyAndadarsha |
sa tAnabhiprekShya babhUva duHkhitaH   kachchinnAhaM bhavitA vai yatheme || 20||

tato devo girisho vajrapANiM   vivRRitya netre kupito.abhyuvAcha |
darImetAM pravisha tvaM shatakrato   yanmAM bAlyAdavama.nsthAH purastAt || 21||

uktastvevaM vibhunA devarAjaH   pravepamAno bhRRishamevAbhiSha~NgAt |
srastaira~Ngairanileneva nunna  mashvatthapatraM girirAjamUrdhni || 22||

sa prA~njalirvinatenAnanena   pravepamAnaH sahasaivamuktaH |
uvAcha chedaM bahurUpamugraM   draShTA sheShasya bhagava.nstvaM bhavAdya || 23||

tamabravIdugradhanvA prahasya   naiva.nshIlAH sheShamihApnuvanti |
ete.apyevaM bhavitAraH purastA  ttasmAdetAM darimAvishya shedhvam || 24||

sheSho.apyevaM bhavitA vo na sa.nshayo   yoniM sarve mAnuShImAvishadhvam |
tatra yUyaM karma kRRitvAviShahyaM   bahUnanyAnnidhanaM prApayitvA || 25||

AgantAraH punarevendralokaM   svakarmaNA pUrvajitaM mahArham |
sarvaM mayA bhAShitametadevaM   kartavyamanyadvividhArthavachcha || 26||

pUrvendrA UchuH||

gamiShyAmo mAnuShaM devalokA  ddurAdharo vihito yatra mokShaH |
devAstvasmAnAdadhIra~njananyAM   dharmo vAyurmaghavAnashvinau cha || 27||

vyAsa uvAcha||

etachChrutvA vajrapANirvachastu   devashreShThaM punarevedamAha |
vIryeNAhaM puruShaM kAryaheto  rdadyAmeShAM pa~nchamaM matprasUtam || 28||

teShAM kAmaM bhagavAnugradhanvA   prAdAdiShTaM sannisargAdyathoktam |
tAM chApyeShAM yoShitaM lokakAntAM   shriyaM bhAryAM vyadadhAnmAnuSheShu || 29||

taireva sArdhaM tu tataH sa devo   jagAma nArAyaNamaprameyam |
sa chApi tadvyadadhAtsarvameva   tataH sarve sambabhUvurdharaNyAm || 30||

sa chApi keshau harirudbabarha   shuklamekamaparaM chApi kRRiShNam |
tau chApi keshau vishatAM yadUnAM   kule striyau rohiNIM devakIM cha || 31||

tayoreko baladevo babhUva   kRRiShNo dvitIyaH keshavaH sambabhUva || 31||

ye te pUrvaM shakrarUpA niruddhA  stasyAM daryAM parvatasyottarasya |
ihaiva te pANDavA vIryavantaH   shakrasyA.nshaH pANDavaH savyasAchI || 32||

evamete pANDavAH sambabhUvu  rye te rAjanpUrvamindrA babhUvuH |
lakShmIshchaiShAM pUrvamevopadiShTA   bhAryA yaiShA draupadI divyarUpA || 33||

kathaM hi strI karmaNo.ante mahItalA  tsamuttiShThedanyato daivayogAt |
yasyA rUpaM somasUryaprakAshaM   gandhashchAgryaH kroshamAtrAtpravAti || 34||

idaM chAnyatprItipUrvaM narendra   dadAmi te varamatyadbhutaM cha |
divyaM chakShuH pashya kuntIsutA.nstvaM   puNyairdivyaiH pUrvadehairupetAn || 35||

vaishampAyana uvAcha||

tato vyAsaH paramodArakarmA   shuchirviprastapasA tasya rAj~naH |
chakShurdivyaM pradadau tAnsa sarvA  nrAjApashyatpUrvadehairyathAvat || 36||

tato divyAnhemakirITamAlinaH   shakraprakhyAnpAvakAdityavarNAn |
baddhApIDA.nshchArurUpA.nshcha yUno   vyUDhoraskA.nstAlamAtrAndadarsha || 37||

divyairvastrairarajobhiH suvarNai  rmAlyaishchAgryaiH shobhamAnAnatIva |
sAkShAttryakShAnvasavo vAtha divyA  nAdityAnvA sarvaguNopapannAn || 38||

tAnpUrvendrAnevamIkShyAbhirUpA  nprIto rAjA drupado vismitashcha || 38||

divyAM mAyAM tAmavApyAprameyAM   tAM chaivAgryAM shriyamiva rUpiNIM cha |
yogyAM teShAM rUpatejoyashobhiH   patnImRRiddhAM dRRiShTavAnpArthivendraH || 39||

sa taddRRiShTvA mahadAshcharyarUpaM   jagrAha pAdau satyavatyAH sutasya |
naitachchitraM paramarShe tvayIti   prasannachetAH sa uvAcha chainam || 40||

vyAsa uvAcha||

AsIttapovane kAchidRRiSheH kanyA mahAtmanaH |
nAdhyagachChatpatiM sA tu kanyA rUpavatI satI || 41||

toShayAmAsa tapasA sA kilogreNa sha~Nkaram |
tAmuvAcheshvaraH prIto vRRiNu kAmamiti svayam || 42||

saivamuktAbravItkanyA devaM varadamIshvaram |
patiM sarvaguNopetamichChAmIti punaH punaH || 43||

dadau tasyai sa deveshastaM varaM prItimA.nstadA |
pa~ncha te patayaH shreShThA bhaviShyantIti sha~NkaraH || 44||

sA prasAdayatI devamidaM bhUyo.abhyabhAShata |
ekaM patiM guNopetaM tvatto.arhAmIti vai tadA || 45||

tAM devadevaH prItAtmA punaH prAha shubhaM vachaH || 45||

pa~nchakRRitvastvayA uktaH patiM dehItyahaM punaH |
tattathA bhavitA bhadre tava tadbhadramastu te || 46||

dehamanyaM gatAyAste yathoktaM tadbhaviShyati || 46||

drupadaiShA hi sA jaj~ne sutA te devarUpiNI |
pa~nchAnAM vihitA patnI kRRiShNA pArShatyaninditA || 47||

svargashrIH pANDavArthAya samutpannA mahAmakhe |
seha taptvA tapo ghoraM duhitRRitvaM tavAgatA || 48||

saiShA devI ruchirA devajuShTA   pa~nchAnAmekA svakRRitena karmaNA |
sRRiShTA svayaM devapatnI svayambhuvA   shrutvA rAjandrupadeShTaM kuruShva || 49||

\hrule

\medskip
              vaivAhikaparva
                  190
\medskip

drupada uvAcha||

ashrutvaivaM vachanaM te maharShe   mayA pUrvaM yatitaM kAryametat |
na vai shakyaM vihitasyApayAtuM   tadevedamupapannaM vidhAnam || 1||

diShTasya granthiranivartanIyaH   svakarmaNA vihitaM neha ki~nchit |
kRRitaM nimittaM hi varaikaheto  stadevedamupapannaM bahUnAm || 2||

yathaiva kRRiShNoktavatI purastA  nnaikAnpatInme bhagavAndadAtu |
sa chApyevaM varamityabravIttAM   devo hi veda paramaM yadatra || 3||

yadi vAyaM vihitaH sha~NkareNa   dharmo.adharmo vA nAtra mamAparAdhaH |
gRRihNantvime vidhivatpANimasyA   yathopajoShaM vihitaiShAM hi kRRiShNA || 4||

vaishampAyana uvAcha||

tato.abravIdbhagavAndharmarAja  madya puNyAhamuta pANDaveya |
adya pauShyaM yogamupaiti chandramAH   pANiM kRRiShNAyAstvaM gRRihANAdya pUrvam || 5||

tato rAjA yaj~nasenaH saputro   janyArtha yuktaM bahu tattadagryam |
samAnayAmAsa sutAM cha kRRiShNA  mAplAvya ratnairbahubhirvibhUShya || 6||

tataH sarve suhRRidastatra tasya   samAjagmuH sachivA mantriNashcha |
draShTuM vivAhaM paramapratItA   dvijAshcha paurAshcha yathApradhAnAH || 7||

tattasya veshmArthijanopashobhitaM   vikIrNapadmotpalabhUShitAjiram |
mahArharatnaughavichitramAbabhau   divaM yathA nirmalatArakAchitam || 8||

tatastu te kauravarAjaputrA   vibhUShitAH kuNDalino yuvAnaH |
mahArhavastrA varachandanokShitAH   kRRitAbhiShekAH kRRitama~NgalakriyAH || 9||

purohitenAgnisamAnavarchasA   sahaiva dhaumyena yathAvidhi prabho |
krameNa sarve vivishushcha tatsado   maharShabhA goShThamivAbhinandinaH || 10||

tataH samAdhAya sa vedapArago   juhAva mantrairjvalitaM hutAshanam |
yudhiShThiraM chApyupanIya mantravi  nniyojayAmAsa sahaiva kRRiShNayA || 11||

pradakShiNaM tau pragRRihItapANI   samAnayAmAsa sa vedapAragaH |
tato.abhyanuj~nAya tamAjishobhinaM   purohito rAjagRRihAdviniryayau || 12||

krameNa chAnena narAdhipAtmajA   varastriyAste jagRRihustadA karam |
ahanyahanyuttamarUpadhAriNo   mahArathAH kauravava.nshavardhanAH || 13||

idaM cha tatrAdbhutarUpamuttamaM   jagAda viprarShiratItamAnuSham |
mahAnubhAvA kila sA sumadhyamA   babhUva kanyaiva gate gate.ahani || 14||

kRRite vivAhe drupado dhanaM dadau   mahArathebhyo bahurUpamuttamam |
shataM rathAnAM varahemabhUShiNAM   chaturyujAM hemakhalInamAlinAm || 15||

shataM gajAnAmabhipadminAM tathA   shataM girINAmiva hemashRRi~NgiNAm |
tathaiva dAsIshatamagryayauvanaM   mahArhaveShAbharaNAmbarasrajam || 16||

pRRithakpRRithakchaiva dashAyutAnvitaM   dhanaM dadau saumakiragnisAkShikam |
tathaiva vastrANi cha bhUShaNAni   prabhAvayuktAni mahAdhanAni || 17||

kRRite vivAhe cha tataH sma pANDavAH   prabhUtaratnAmupalabhya tAM shriyam |
vijahrurindrapratimA mahAbalAH   pure tu pA~nchAlanRRipasya tasya ha || 18||

\hrule

\medskip
                  191
\medskip

vaishampAyana uvAcha||

pANDavaiH saha sa.nyogaM gatasya drupadasya tu |
na babhUva bhayaM ki~nchiddevebhyo.api katha~nchana || 1||

kuntImAsAdya tA nAryo drupadasya mahAtmanaH |
nAma sa~NkIrtayantyastAH pAdau jagmuH svamUrdhabhiH || 2||

kRRiShNA cha kShaumasa.nvItA kRRitakautukama~NgalA |
kRRitAbhivAdanA shvashrvAstasthau prahvA kRRitA~njaliH || 3||

rUpalakShaNasampannAM shIlAchArasamanvitAm |
draupadImavadatpremNA pRRithAshIrvachanaM snuShAm || 4||

yathendrANI harihaye svAhA chaiva vibhAvasau |
rohiNI cha yathA some damayantI yathA nale || 5||

yathA vaishravaNe bhadrA vasiShThe chApyarundhatI |
yathA nArAyaNe lakShmIstathA tvaM bhava bhartRRiShu || 6||

jIvasUrvIrasUrbhadre bahusaukhyasamanvitA |
subhagA bhogasampannA yaj~napatnI svanuvratA || 7||

atithInAgatAnsAdhUnbAlAnvRRiddhAngurU.nstathA |
pUjayantyA yathAnyAyaM shashvadgachChantu te samAH || 8||

kurujA~NgalamukhyeShu rAShTreShu nagareShu cha |
anu tvamabhiShichyasva nRRipatiM dharmavatsalam || 9||

patibhirnirjitAmurvIM vikrameNa mahAbalaiH |
kuru brAhmaNasAtsarvAmashvamedhe mahAkratau || 10||

pRRithivyAM yAni ratnAni guNavanti gunAnvite |
tAnyApnuhi tvaM kalyANi sukhinI sharadAM shatam || 11||

yathA cha tvAbhinandAmi vadhvadya kShaumasa.nvRRitAm |
tathA bhUyo.abhinandiShye sUtaputrAM guNAnvitAm || 12||

tatastu kRRitadArebhyaH pANDubhyaH prAhiNoddhariH |
muktAvaiDUryachitrANi haimAnyAbharaNAni cha || 13||

vAsA.nsi cha mahArhANi nAnAdeshyAni mAdhavaH |
kambalAjinaratnAni sparshavanti shubhAni cha || 14||

shayanAsanayAnAni vividhAni mahAnti cha |
vaiDUryavajrachitrANi shatasho bhAjanAni cha || 15||

rUpayauvanadAkShiNyairupetAshcha svala~NkRRitAH |
preShyAH sampradadau kRRiShNo nAnAdeshyAH sahasrashaH || 16||

gajAnvinItAnbhadrA.nshcha sadashvA.nshcha svala~NkRRitAn |
rathA.nshcha dAntAnsauvarNaiH shubhaiH paTTairala~NkRRitAn || 17||

koTishashcha suvarNaM sa teShAmakRRitakaM tathA |
vItIkRRitamameyAtmA prAhiNonmadhusUdanaH || 18||

tatsarvaM pratijagrAha dharmarAjo yudhiShThiraH |
mudA paramayA yukto govindapriyakAmyayA || 19||

\hrule

\medskip
              vidurAgamanaparva
                  192
\medskip

vaishampAyana uvAcha||

tato rAj~nAM charairAptaishchAraH samupanIyata |
pANDavairupasampannA draupadI patibhiH shubhA || 1||

yena taddhanurAyamya lakShyaM viddhaM mahAtmanA |
so.arjuno jayatAM shreShTho mahAbANadhanurdharaH || 2||

yaH shalyaM madrarAjAnamutkShipyAbhrAmayadbalI |
trAsaya.nshchApi sa~Nkruddho vRRikSheNa puruShAnraNe || 3||

na chApi sambhramaH kashchidAsIttatra mahAtmanaH |
sa bhImo bhImasa.nsparshaH shatrusenA~NgapAtanaH || 4||

brahmarUpadharA~nshrutvA pANDurAjasutA.nstadA |
kaunteyAnmanujendrANAM vismayaH samajAyata || 5||

saputrA hi purA kuntI dagdhA jatugRRihe shrutA |
punarjAtAniti smaitAnmanyante sarvapArthivAH || 6||

dhikkurvantastadA bhIShmaM dhRRitarAShTraM cha kauravam |
karmaNA sunRRisha.nsena purochanakRRitena vai || 7||

vRRitte svaya.nvare chaiva rAjAnaH sarva eva te |
yathAgataM viprajagmurviditvA pANDavAnvRRitAn || 8||

atha duryodhano rAjA vimanA bhrAtRRibhiH saha |
ashvatthAmnA mAtulena karNena cha kRRipeNa cha || 9||

vinivRRitto vRRitaM dRRiShTvA draupadyA shvetavAhanam |
taM tu duHshAsano vrIDanmandaM mandamivAbravIt || 10||

yadyasau brAhmaNo na syAdvindeta draupadIM na saH |
na hi taM tattvato rAjanveda kashchiddhana~njayam || 11||

daivaM tu paramaM manye pauruShaM tu nirarthakam |
dhigasmatpauruShaM tAta yaddharantIha pANDavAH || 12||

evaM sambhAShamANAste nindantashcha purochanam |
vivishurhAstinapuraM dInA vigatachetasaH || 13||

trastA vigatasa~NkalpA dRRiShTvA pArthAnmahaujasaH |
muktAnhavyavahAchchainAnsa.nyuktAndrupadena cha || 14||

dhRRiShTadyumnaM cha sa~nchintya tathaiva cha shikhaNDinam |
drupadasyAtmajA.nshchAnyAnsarvayuddhavishAradAn || 15||

vidurastvatha tA~nshrutvA draupadyA pANDavAnvRRitAn |
vrIDitAndhArtarAShTrA.nshcha bhagnadarpAnupAgatAn || 16||

tataH prItamanAH kShattA dhRRitarAShTraM vishAM pate |
uvAcha diShTyA kuravo vardhanta iti vismitaH || 17||

vaichitravIryastu nRRipo nishamya vidurasya tat |
abravItparamaprIto diShTyA diShTyeti bhArata || 18||

manyate hi vRRitaM putraM jyeShThaM drupadakanyayA |
duryodhanamavij~nAnAtpraj~nAchakShurnareshvaraH || 19||

atha tvAj~nApayAmAsa draupadyA bhUShaNaM bahu |
AnIyatAM vai kRRiShNeti putraM duryodhanaM tadA || 20||

athAsya pashchAdvidura Achakhyau pANDavAnvRRitAn |
sarvAnkushalino vIrAnpUjitAndrupadena cha || 21||

teShAM sambandhinashchAnyAnbahUnbalasamanvitAn || 21||

dhRRitarAShTra uvAcha||

yathaiva pANDoH putrAste tathaivAbhyadhikA mama |
seyamabhyadhikA prItirvRRiddhirvidura me matA || 22||

yatte kushalino vIrA mitravantashcha pANDavAH || 22||

ko hi drupadamAsAdya mitraM kShattaH sabAndhavam |
na bubhUShedbhavenArthI gatashrIrapi pArthivaH || 23||

vaishampAyana uvAcha||

taM tathA bhAShamANaM tu viduraH pratyabhAShata |
nityaM bhavatu te buddhireShA rAja~nshataM samAH || 24||

tato duryodhanashchaiva rAdheyashcha vishAM pate |
dhRRitarAShTramupAgamya vacho.abrUtAmidaM tadA || 25||

saMnidhau vidurasya tvAM vaktuM nRRipa na shaknuvaH |
viviktamiti vakShyAvaH kiM tavedaM chikIrShitam || 26||

sapatnavRRiddhiM yattAta manyase vRRiddhimAtmanaH |
abhiShTauShi cha yatkShattuH samIpe dvipadAM vara || 27||

anyasminnRRipa kartavye tvamanyatkuruShe.anagha |
teShAM balavighAto hi kartavyastAta nityashaH || 28||

te vayaM prAptakAlasya chikIrShAM mantrayAmahe |
yathA no na graseyuste saputrabalabAndhavAn || 29||

\hrule

\medskip
                  193
\medskip

dhRRitarAShTra uvAcha||

ahamapyevamevaitachchintayAmi yathA yuvAm |
vivektuM nAhamichChAmi tvAkAraM viduraM prati || 1||

atasteShAM guNAneva kIrtayAmi visheShataH |
nAvabudhyeta viduro mamAbhiprAyami~NgitaiH || 2||

yachcha tvaM manyase prAptaM tadbrUhi tvaM suyodhana |
rAdheya manyase tvaM cha yatprAptaM tadbravIhi me || 3||

duryodhana uvAcha||

adya tAnkushalairvipraiH sukRRitairAptakAribhiH |
kuntIputrAnbhedayAmo mAdrIputrau cha pANDavau || 4||

atha vA drupado rAjA mahadbhirvittasa~nchayaiH |
putrAshchAsya pralobhyantAmamAtyAshchaiva sarvashaH || 5||

parityajadhvaM rAjAnaM kuntIputraM yudhiShThiram |
atha tatraiva vA teShAM nivAsaM rochayantu te || 6||

ihaiShAM doShavadvAsaM varNayantu pRRithakpRRithak |
te bhidyamAnAstatraiva manaH kurvantu pANDavAH || 7||

athavA kushalAH kechidupAyanipuNA narAH |
itaretarataH pArthAnbhedayantvanurAgataH || 8||

vyutthApayantu vA kRRiShNAM bahutvAtsukaraM hi tat |
athavA pANDavA.nstasyAM bhedayantu tatashcha tAm || 9||

bhImasenasya vA rAjannupAyakushalairnaraiH |
mRRityurvidhIyatAM ChannaiH sa hi teShAM balAdhikaH || 10||

tasmi.nstu nihate rAjanhatotsAhA hataujasaH |
yatiShyante na rAjyAya sa hi teShAM vyapAshrayaH || 11||

ajeyo hyarjunaH sa~Nkhye pRRiShThagope vRRikodare |
tamRRite phalguno yuddhe rAdheyasya na pAdabhAk || 12||

te jAnamAnA daurbalyaM bhImasenamRRite mahat |
asmAnbalavato j~nAtvA nashiShyantyabalIyasaH || 13||

ihAgateShu pArtheShu nideshavashavartiShu |
pravartiShyAmahe rAjanyathAshraddhaM nibarhaNe || 14||

athavA darshanIyAbhiH pramadAbhirvilobhyatAm |
ekaikastatra kaunteyastataH kRRiShNA virajyatAm || 15||

preShyatAM vApi rAdheyasteShAmAgamanAya vai |
te loptrahAraiH sandhAya vadhyantAmAptakAribhiH || 16||

eteShAmabhyupAyAnAM yaste nirdoShavAnmataH |
tasya prayogamAtiShTha purA kAlo.ativartate || 17||

yAvachchAkRRitavishvAsA drupade pArthivarShabhe |
tAvadevAdya te shakyA na shakyAstu tataH param || 18||

eShA mama matistAta nigrahAya pravartate |
sAdhu vA yadi vAsAdhu kiM vA rAdheya manyase || 19||

\hrule

\medskip
                  194
\medskip

karNa uvAcha||

duryodhana tava praj~nA na samyagiti me matiH |
na hyupAyena te shakyAH pANDavAH kurunandana || 1||

pUrvameva hi te sUkShmairupAyairyatitAstvayA |
nigrahItuM yadA vIra shakitA na tadA tvayA || 2||

ihaiva vartamAnAste samIpe tava pArthiva |
ajAtapakShAH shishavaH shakitA naiva bAdhitum || 3||

jAtapakShA videshasthA vivRRiddhAH sarvasho.adya te |
nopAyasAdhyAH kaunteyA mamaiShA matirachyuta || 4||

na cha te vyasanairyoktuM shakyA diShTakRRitA hi te |
sha~NkitAshchepsavashchaiva pitRRipaitAmahaM padam || 5||

paraspareNa bhedashcha nAdhAtuM teShu shakyate |
ekasyAM ye ratAH patnyAM na bhidyante parasparam || 6||

na chApi kRRiShNA shakyeta tebhyo bhedayituM paraiH |
paridyUnAnvRRitavatI kimutAdya mRRijAvataH || 7||

Ipsitashcha guNaH strINAmekasyA bahubhartRRitA |
taM cha prAptavatI kRRiShNA na sA bhedayituM sukham || 8||

AryavRRittashcha pA~nchAlyo na sa rAjA dhanapriyaH |
na santyakShyati kaunteyAnrAjyadAnairapi dhruvam || 9||

tathAsya putro guNavAnanuraktashcha pANDavAn |
tasmAnnopAyasAdhyA.nstAnahaM manye katha~nchana || 10||

idaM tvadya kShamaM kartumasmAkaM puruSharShabha |
yAvanna kRRitamUlAste pANDaveyA vishAM pate || 11||

tAvatpraharaNIyAste rochatAM tava vikramaH || 11||

asmatpakSho mahAnyAvadyAvatpA~nchAlako laghuH |
tAvatpraharaNaM teShAM kriyatAM mA vichAraya || 12||

vAhanAni prabhUtAni mitrANi bahulAni cha |
yAvanna teShAM gAndhAre tAvadevAshu vikrama || 13||

yAvachcha rAjA pA~nchAlyo nodyame kurute manaH |
saha putrairmahAvIryaistAvadevAshu vikrama || 14||

yAvannAyAti vArShNeyaH karShanyAdavavAhinIm |
rAjyArthe pANDaveyAnAM tAvadevAshu vikrama || 15||

vasUni vividhAnbhogAnrAjyameva cha kevalam |
nAtyAjyamasti kRRiShNasya pANDavArthe mahIpate || 16||

vikrameNa mahI prAptA bharatena mahAtmanA |
vikrameNa cha lokA.nstrI~njitavAnpAkashAsanaH || 17||

vikramaM cha prasha.nsanti kShatriyasya vishAM pate |
svako hi dharmaH shUrANAM vikramaH pArthivarShabha || 18||

te balena vayaM rAjanmahatA chatura~NgiNA |
pramathya drupadaM shIghramAnayAmeha pANDavAn || 19||

na hi sAmnA na dAnena na bhedena cha pANDavAH |
shakyAH sAdhayituM tasmAdvikrameNaiva tA~njahi || 20||

tAnvikrameNa jitvemAmakhilAM bhu~NkShva medinIm |
nAnyamatra prapashyAmi kAryopAyaM janAdhipa || 21||

vaishampAyana uvAcha||

shrutvA tu rAdheyavacho dhRRitarAShTraH pratApavAn |
abhipUjya tataH pashchAdidaM vachanamabravIt || 22||

upapannaM mahAprAj~ne kRRitAstre sUtanandane |
tvayi vikramasampannamidaM vachanamIdRRisham || 23||

bhUya eva tu bhIShmashcha droNo vidura eva cha |
yuvAM cha kurutAM buddhiM bhavedyA naH sukhodayA || 24||

tata AnAyya tAnsarvAnmantriNaH sumahAyashAH |
dhRRitarAShTro mahArAja mantrayAmAsa vai tadA || 25||

\hrule

\medskip
                  195
\medskip

bhIShma uvAcha||

na rochate vigraho me pANDuputraiH katha~nchana |
yathaiva dhRRitarAShTro me tathA pANDurasa.nshayam || 1||

gAndhAryAshcha yathA putrAstathA kuntIsutA matAH |
yathA cha mama te rakShyA dhRRitarAShTra tathA tava || 2||

yathA cha mama rAj~nashcha tathA duryodhanasya te |
tathA kurUNAM sarveShAmanyeShAmapi bhArata || 3||

evaM gate vigrahaM tairna rochaye   sandhAya vIrairdIyatAmadya bhUmiH |
teShAmapIdaM prapitAmahAnAM   rAjyaM pitushchaiva kurUttamAnAm || 4||

duryodhana yathA rAjyaM tvamidaM tAta pashyasi |
mama paitRRikamityevaM te.api pashyanti pANDavAH || 5||

yadi rAjyaM na te prAptAH pANDaveyAstapasvinaH |
kuta eva tavApIdaM bhAratasya cha kasyachit || 6||

atha dharmeNa rAjyaM tvaM prAptavAnbharatarShabha |
te.api rAjyamanuprAptAH pUrvameveti me matiH || 7||

madhureNaiva rAjyasya teShAmardhaM pradIyatAm |
etaddhi puruShavyAghra hitaM sarvajanasya cha || 8||

ato.anyathA chetkriyate na hitaM no bhaviShyati |
tavApyakIrtiH sakalA bhaviShyati na sa.nshayaH || 9||

kIrtirakShaNamAtiShTha kIrtirhi paramaM balam |
naShTakIrtermanuShyasya jIvitaM hyaphalaM smRRitam || 10||

yAvatkIrtirmanuShyasya na praNashyati kaurava |
tAvajjIvati gAndhAre naShTakIrtistu nashyati || 11||

tamimaM samupAtiShTha dharmaM kurukulochitam |
anurUpaM mahAbAho pUrveShAmAtmanaH kuru || 12||

diShTyA dharanti te vIrA diShTyA jIvati sA pRRithA |
diShTyA purochanaH pApo nasakAmo.atyayaM gataH || 13||

tadA prabhRRiti gAndhAre na shaknomyabhivIkShitum |
loke prANabhRRitAM ka~nchichChrutvA kuntIM tathAgatAm || 14||

na chApi doSheNa tathA loko vaiti purochanam |
yathA tvAM puruShavyAghra loko doSheNa gachChati || 15||

tadidaM jIvitaM teShAM tava kalmaShanAshanam |
saMmantavyaM mahArAja pANDavAnAM cha darshanam || 16||

na chApi teShAM vIrANAM jIvatAM kurunandana |
pitryoM.ashaH shakya AdAtumapi vajrabhRRitA svayam || 17||

te hi sarve sthitA dharme sarve chaivaikachetasaH |
adharmeNa nirastAshcha tulye rAjye visheShataH || 18||

yadi dharmastvayA kAryo yadi kAryaM priyaM cha me |
kShemaM cha yadi kartavyaM teShAmardhaM pradIyatAm || 19||

\hrule

\medskip
                  196
\medskip

droNa uvAcha||

mantrAya samupAnItairdhRRitarAShTrahitairnRRipa |
dharmyaM pathyaM yashasyaM cha vAchyamityanushushrumaH || 1||

mamApyeShA matistAta yA bhIShmasya mahAtmanaH |
sa.nvibhajyAstu kaunteyA dharma eSha sanAtanaH || 2||

preShyatAM drupadAyAshu naraH kashchitpriya.nvadaH |
bahulaM ratnamAdAya teShAmarthAya bhArata || 3||

mithaH kRRityaM cha tasmai sa AdAya bahu gachChatu |
vRRiddhiM cha paramAM brUyAttatsa.nyogodbhavAM tathA || 4||

samprIyamANaM tvAM brUyAdrAjandUryodhanaM tathA |
asakRRiddrupade chaiva dhRRiShTadyumne cha bhArata || 5||

uchitatvaM priyatvaM cha yogasyApi cha varNayet |
punaH punashcha kaunteyAnmAdrIputrau cha sAntvayan || 6||

hiraNmayAni shubhrANi bahUnyAbharaNAni cha |
vachanAttava rAjendra draupadyAH samprayachChatu || 7||

tathA drupadaputrANAM sarveShAM bharatarShabha |
pANDavAnAM cha sarveShAM kuntyA yuktAni yAni cha || 8||

evaM sAntvasamAyuktaM drupadaM pANDavaiH saha |
uktvAthAnantaraM brUyAtteShAmAgamanaM prati || 9||

anuj~nAteShu vIreShu balaM gachChatu shobhanam |
duHshAsano vikarNashcha pANDavAnAnayantviha || 10||

tataste pArthivashreShTha pUjyamAnAH sadA tvayA |
prakRRitInAmanumate pade sthAsyanti paitRRike || 11||

evaM tava mahArAja teShu putreShu chaiva ha |
vRRittamaupayikaM manye bhIShmeNa saha bhArata || 12||

karNa uvAcha||

yojitAvarthamAnAbhyAM sarvakAryeShvanantarau |
na mantrayetAM tvachChreyaH kimadbhutataraM tataH || 13||

duShTena manasA yo vai prachChannenAntarAtmanA |
brUyAnniHshreyasaM nAma kathaM kuryAtsatAM matam || 14||

na mitrANyarthakRRichChreShu shreyase vetarAya vA |
vidhipUrvaM hi sarvasya duHkhaM vA yadi vA sukham || 15||

kRRitapraj~no.akRRitapraj~no bAlo vRRiddhashcha mAnavaH |
sasahAyo.asahAyashcha sarvaM sarvatra vindati || 16||

shrUyate hi purA kashchidambuvIcha iti shrutaH |
AsIdrAjagRRihe rAjA mAgadhAnAM mahIkShitAm || 17||

sa hInaH karaNaiH sarvairuchChvAsaparamo nRRipaH |
amAtyasa.nsthaH kAryeShu sarveShvevAbhavattadA || 18||

tasyAmAtyo mahAkarNirbabhUvaikeshvaraH purA |
sa labdhabalamAtmAnaM manyamAno.avamanyate || 19||

sa rAj~na upabhogyAni striyo ratnadhanAni cha |
Adade sarvasho mUDha aishvaryaM cha svayaM tadA || 20||

tadAdAya cha lubdhasya lAbhAllobho vyavardhata |
tathA hi sarvamAdAya rAjyamasya jihIrShati || 21||

hInasya karaNaiH sarvairuchChvAsaparamasya cha |
yatamAno.api tadrAjyaM na shashAketi naH shrutam || 22||

kimanyadvihitAnnUnaM tasya sA puruShendratA |
yadi te vihitaM rAjyaM bhaviShyati vishAM pate || 23||

miShataH sarvalokasya sthAsyate tvayi taddhruvam |
ato.anyathA chedvihitaM yatamAno na lapsyase || 24||

evaM vidvannupAdatsva mantriNAM sAdhvasAdhutAm |
duShTAnAM chaiva boddhavyamaduShTAnAM cha bhAShitam || 25||

droNa uvAcha||

vidma te bhAvadoSheNa yadarthamidamuchyate |
duShTaH pANDavahetostvaM doShaM khyApayase hi naH || 26||

hitaM tu paramaM karNa bravImi kuruvardhanam |
atha tvaM manyase duShTaM brUhi yatparamaM hitam || 27||

ato.anyathA chetkriyate yadbravImi paraM hitam |
kuravo vinashiShyanti nachireNeti me matiH || 28||

\hrule

\medskip
                  197
\medskip

vidura uvAcha||

rAjanniHsa.nshayaM shreyo vAchyastvamasi bAndhavaiH |
na tvashushrUShamANeShu vAkyaM sampratitiShThati || 1||

hitaM hi tava tadvAkyamuktavAnkurusattamaH |
bhIShmaH shAntanavo rAjanpratigRRihNAsi tanna cha || 2||

tathA droNena bahudhA bhAShitaM hitamuttamam |
tachcha rAdhAsutaH karNo manyate na hitaM tava || 3||

chintaya.nshcha na pashyAmi rAja.nstava suhRRittamam |
AbhyAM puruShasiMhAbhyAM yo vA syAtpraj~nayAdhikaH || 4||

imau hi vRRiddhau vayasA praj~nayA cha shrutena cha |
samau cha tvayi rAjendra teShu pANDusuteShu cha || 5||

dharme chAnavamau rAjansatyatAyAM cha bhArata |
rAmAddAsharatheshchaiva gayAchchaiva na sa.nshayaH || 6||

na choktavantAvashreyaH purastAdapi ki~nchana |
na chApyapakRRitaM ki~nchidanayorlakShyate tvayi || 7||

tAvimau puruShavyAghrAvanAgasi nRRipa tvayi |
na mantrayetAM tvachChreyaH kathaM satyaparAkramau || 8||

praj~nAvantau narashreShThAvasmi.Nlloke narAdhipa |
tvannimittamato nemau ki~nchijjihmaM vadiShyataH || 9||

iti me naiShThikI buddhirvartate kurunandana || 9||

na chArthahetordharmaj~nau vakShyataH pakShasa.nshritam |
etaddhi paramaM shreyo menAte tava bhArata || 10||

duryodhanaprabhRRitayaH putrA rAjanyathA tava |
tathaiva pANDaveyAste putrA rAjanna sa.nshayaH || 11||

teShu chedahitaM ki~nchinmantrayeyurabuddhitaH |
mantriNaste na te shreyaH prapashyanti visheShataH || 12||

atha te hRRidaye rAjanvisheShasteShu vartate |
antarasthaM vivRRiNvAnAH shreyaH kuryurna te dhruvam || 13||

etadarthamimau rAjanmahAtmAnau mahAdyutI |
nochaturvivRRitaM ki~nchinna hyeSha tava nishchayaH || 14||

yachchApyashakyatAM teShAmAhatuH puruSharShabhau |
tattathA puruShavyAghra tava tadbhadramastu te || 15||

kathaM hi pANDavaH shrImAnsavyasAchI parantapaH |
shakyo vijetuM sa~NgrAme rAjanmaghavatA api || 16||

bhImaseno mahAbAhurnAgAyutabalo mahAn |
kathaM hi yudhi shakyeta vijetumamarairapi || 17||

tathaiva kRRitinau yuddhe yamau yamasutAviva |
kathaM viShahituM shakyau raNe jIvitumichChatA || 18||

yasmindhRRitiranukroshaH kShamA satyaM parAkramaH |
nityAni pANDavashreShThe sa jIyeta kathaM raNe || 19||

yeShAM pakShadharo rAmo yeShAM mantrI janArdanaH |
kiM nu tairajitaM sa~Nkhye yeShAM pakShe cha sAtyakiH || 20||

drupadaH shvashuro yeShAM yeShAM shyAlAshcha pArShatAH |
dhRRiShTadyumnamukhA vIrA bhrAtaro drupadAtmajAH || 21||

so.ashakyatAM cha vij~nAya teShAmagreNa bhArata |
dAyAdyatAM cha dharmeNa samyakteShu samAchara || 22||

idaM nirdigdhamayashaH purochanakRRitaM mahat |
teShAmanugraheNAdya rAjanprakShAlayAtmanaH || 23||

drupado.api mahAnrAjA kRRitavairashcha naH purA |
tasya sa~NgrahaNaM rAjansvapakShasya vivardhanam || 24||

balavantashcha dAshArhA bahavashcha vishAM pate |
yataH kRRiShNastataste syuryataH kRRiShNastato jayaH || 25||

yachcha sAmnaiva shakyeta kAryaM sAdhayituM nRRipa |
ko daivashaptastatkArtuM vigraheNa samAcharet || 26||

shrutvA cha jIvataH pArthAnpaurajAnapado janaH |
balavaddarshane gRRidhnusteShAM rAjankuru priyam || 27||

duryodhanashcha karNashcha shakunishchApi saubalaH |
adharmayuktA duShpraj~nA bAlA maiShAM vachaH kRRithAH || 28||

uktametanmayA rAjanpurA guNavatastava |
duryodhanAparAdhena prajeyaM vinashiShyati || 29||

\hrule

\medskip
                  198
\medskip

dhRRitarAShTra uvAcha||

bhIShmaH shAntanavo vidvAndroNashcha bhagavAnRRiShiH |
hitaM paramakaM vAkyaM tvaM cha satyaM bravIShi mAm || 1||

yathaiva pANDoste vIrAH kuntIputrA mahArathAH |
tathaiva dharmataH sarve mama putrA na sa.nshayaH || 2||

yathaiva mama putrANAmidaM rAjyaM vidhIyate |
tathaiva pANDuputrANAmidaM rAjyaM na sa.nshayaH || 3||

kShattarAnaya gachChaitAnsaha mAtrA susatkRRitAn |
tayA cha devarUpiNyA kRRiShNayA saha bhArata || 4||

diShTyA jIvanti te pArthA diShTyA jIvati sA pRRithA |
diShTyA drupadakanyAM cha labdhavanto mahArathAH || 5||

diShTyA vardhAmahe sarve diShTyA shAntaH purochanaH |
diShTyA mama paraM duHkhamapanItaM mahAdyute || 6||

vaishampAyana uvAcha||

tato jagAma viduro dhRRitarAShTrasya shAsanAt |
sakAshaM yaj~nasenasya pANDavAnAM cha bhArata || 7||

tatra gatvA sa dharmaj~naH sarvashAstravishAradaH |
drupadaM nyAyato rAjansa.nyuktamupatasthivAn || 8||

sa chApi pratijagrAha dharmeNa viduraM tataH |
chakratushcha yathAnyAyaM kushalaprashnasa.nvidam || 9||

dadarsha pANDavA.nstatra vAsudevaM cha bhArata |
snehAtpariShvajya sa tAnpaprachChAnAmayaM tataH || 10||

taishchApyamitabuddhiH sa pUjito.atha yathAkramam |
vachanAddhRRitarAShTrasya snehayuktaM punaH punaH || 11||

paprachChAnAmayaM rAja.nstatastAnpANDunandanAn |
pradadau chApi ratnAni vividhAni vasUni cha || 12||

pANDavAnAM cha kuntyAshcha draupadyAshcha vishAM pate |
drupadasya cha putrANAM yathA dattAni kauravaiH || 13||

provAcha chAmitamatiH prashritaM vinayAnvitaH |
drupadaM pANDuputrANAM saMnidhau keshavasya cha || 14||

rAja~nshRRiNu sahAmAtyaH saputrashcha vacho mama |
dhRRitarAShTraH saputrastvAM sahAmAtyaH sabAndhavaH || 15||

abravItkushalaM rAjanprIyamANaH punaH punaH |
prItimA.nste dRRiDhaM chApi sambandhena narAdhipa || 16||

tathA bhIShmaH shAntanavaH kauravaiH saha sarvashaH |
kushalaM tvAM mahAprAj~naH sarvataH paripRRichChati || 17||

bhAradvAjo maheShvAso droNaH priyasakhastava |
samAshleShamupetya tvAM kushalaM paripRRichChati || 18||

dhRRitarAShTrashcha pA~nchAlya tvayA sambandhamIyivAn |
kRRitArthaM manyate.a.atmAnaM tathA sarve.api kauravAH || 19||

na tathA rAjyasamprAptisteShAM prItikarI matA |
yathA sambandhakaM prApya yaj~nasena tvayA saha || 20||

etadviditvA tu bhavAnprasthApayatu pANDavAn |
draShTuM hi pANDudAyAdA.nstvarante kuravo bhRRisham || 21||

viproShitA dIrghakAlamime chApi nararShabhAH |
utsukA nagaraM draShTuM bhaviShyanti pRRithA tathA || 22||

kRRiShNAmapi cha pA~nchAlIM sarvAH kuruvarastriyaH |
draShTukAmAH pratIkShante puraM cha viShayaM cha naH || 23||

sa bhavAnpANDuputrANAmAj~nApayatu mAchiram |
gamanaM sahadArANAmetadAgamanaM mama || 24||

visRRiShTeShu tvayA rAjanpANDaveShu mahAtmasu |
tato.ahaM preShayiShyAmi dhRRitarAShTrasya shIghragAn || 25||

AgamiShyanti kaunteyAH kuntI cha saha kRRiShNayA || 25||

\hrule

\medskip
              rAjyAlambhaparva
                  199
\medskip

drupada uvAcha||

evametanmahAprAj~na yathAttha vidurAdya mAm |
mamApi paramo harShaH sambandhe.asminkRRite vibho || 1||

gamanaM chApi yuktaM syAdgRRihameShAM mahAtmanAm |
na tu tAvanmayA yuktametadvaktuM svayaM girA || 2||

yadA tu manyate vIraH kuntIputro yudhiShThiraH |
bhImasenArjunau chaiva yamau cha puruSharShabhau || 3||

rAmakRRiShNau cha dharmaj~nau tadA gachChantu pANDavAH |
etau hi puruShavyAghrAveShAM priyahite ratau || 4||

yudhiShThira uvAcha||

paravanto vayaM rAja.nstvayi sarve sahAnugAH |
yathA vakShyasi naH prItyA kariShyAmastathA vayam || 5||

vaishampAyana uvAcha||

tato.abravIdvAsudevo gamanaM mama rochate |
yathA vA manyate rAjA drupadaH sarvadharmavit || 6||

drupada uvAcha||

yathaiva manyate vIro dAshArhaH puruShottamaH |
prAptakAlaM mahAbAhuH sA buddhirnishchitA mama || 7||

yathaiva hi mahAbhAgAH kaunteyA mama sAmpratam |
tathaiva vAsudevasya pANDuputrA na sa.nshayaH || 8||

na taddhyAyati kaunteyo dharmaputro yudhiShThiraH |
yadeShAM puruShavyAghraH shreyo dhyAyati keshavaH || 9||

vaishampAyana uvAcha||

tataste samanuj~nAtA drupadena mahAtmanA |
pANDavAshchaiva kRRiShNashcha vidurashcha mahAmatiH || 10||

AdAya draupadIM kRRiShNAM kuntIM chaiva yashasvinIm |
savihAraM sukhaM jagmurnagaraM nAgasAhvayam || 11||

shrutvA chopasthitAnvIrAndhRRitarAShTro.api kauravaH |
pratigrahAya pANDUnAM preShayAmAsa kauravAn || 12||

vikarNaM cha maheShvAsaM chitrasenaM cha bhArata |
droNaM cha parameShvAsaM gautamaM kRRipameva cha || 13||

taiste parivRRitA vIrAH shobhamAnA mahArathAH |
nagaraM hAstinapuraM shanaiH pravivishustadA || 14||

kautUhalena nagaraM dIryamANamivAbhavat |
yatra te puruShavyAghrAH shokaduHkhavinAshanAH || 15||

tata uchchAvachA vAchaH priyAH priyachikIrShubhiH |
udIritA ashRRiNva.nste pANDavA hRRidaya~NgamAH || 16||

ayaM sa puruShavyAghraH punarAyAti dharmavit |
yo naH svAniva dAyAdAndharmeNa parirakShati || 17||

adya pANDurmahArAjo vanAdiva vanapriyaH |
AgataH priyamasmAkaM chikIrShurnAtra sa.nshayaH || 18||

kiM nu nAdya kRRitaM tAvatsarveShAM naH paraM priyam |
yannaH kuntIsutA vIrA bhartAraH punarAgatAH || 19||

yadi dattaM yadi hutaM vidyate yadi nastapaH |
tena tiShThantu nagare pANDavAH sharadAM shatam || 20||

tataste dhRRitarAShTrasya bhIShmasya cha mahAtmanaH |
anyeShAM cha tadarhANAM chakruH pAdAbhivandanam || 21||

kRRitvA tu kushalaprashnaM sarveNa nagareNa te |
samAvishanta veshmAni dhRRitarAShTrasya shAsanAt || 22||

vishrAntAste mahAtmAnaH ka~nchitkAlaM mahAbalAH |
AhUtA dhRRitarAShTreNa rAj~nA shAntanavena cha || 23||

dhRRitarAShTra uvAcha||

bhrAtRRibhiH saha kaunteya nibodhedaM vacho mama |
punarvo vigraho mA bhUtkhANDavaprasthamAvisha || 24||

na cha vo vasatastatra kashchichChaktaH prabAdhitum |
sa.nrakShyamANAnpArthena tridashAniva vajriNA || 25||

ardhaM rAjyasya samprApya khANDavaprasthamAvisha || 25||

vaishampAyana uvAcha||

pratigRRihya tu tadvAkyaM nRRipaM sarve praNamya cha |
pratasthire tato ghoraM vanaM tanmanujarShabhAH || 26||

ardhaM rAjyasya samprApya khANDavaprasthamAvishan || 26||

tataste pANDavAstatra gatvA kRRiShNapurogamAH |
maNDayAM chakrire tadvai puraM svargavadachyutAH || 27||

tataH puNye shive deshe shAntiM kRRitvA mahArathAH |
nagaraM mApayAmAsurdvaipAyanapurogamAH || 28||

sAgarapratirUpAbhiH parikhAbhirala~NkRRitam |
prAkAreNa cha sampannaM divamAvRRitya tiShThatA || 29||

pANDurAbhraprakAshena himarAshinibhena cha |
shushubhe tatpurashreShThaM nAgairbhogavatI yathA || 30||

dvipakShagaruDaprakhyairdvArairghorapradarshanaiH |
guptamabhrachayaprakhyairgopurairmandaropamaiH || 31||

vividhairatinirviddhaiH shastropetaiH susa.nvRRitaiH |
shaktibhishchAvRRitaM taddhi dvijihvairiva pannagaiH || 32||

talpaishchAbhyAsikairyuktaM shushubhe yodharakShitam || 32||

tIkShNA~NkushashataghnIbhiryantrajAlaishcha shobhitam |
Ayasaishcha mahAchakraiH shushubhe tatpurottamam || 33||

suvibhaktamahArathyaM devatAbAdhavarjitam |
virochamAnaM vividhaiH pANDurairbhavanottamaiH || 34||

tattriviShTapasa~NkAshamindraprasthaM vyarochata |
meghavRRindamivAkAshe vRRiddhaM vidyutsamAvRRitam || 35||

tatra ramye shubhe deshe kauravyasya niveshanam |
shushubhe dhanasampUrNaM dhanAdhyakShakShayopamam || 36||

tatrAgachChandvijA rAjansarvavedavidAM varAH |
nivAsaM rochayanti sma sarvabhAShAvidastathA || 37||

vaNijashchAbhyayustatra deshe digbhyo dhanArthinaH |
sarvashilpavidashchaiva vAsAyAbhyAgama.nstadA || 38||

udyAnAni cha ramyANi nagarasya samantataH |
AmrairAmrAtakairnIpairashokaishchampakaistathA || 39||

puMnAgairnAgapuShpaishcha lakuchaiH panasaistathA |
shAlatAlakadambaishcha bakulaishcha saketakaiH || 40||

manoharaiH puShpitaishcha phalabhArAvanAmitaiH |
prAchInAmalakairlodhraira~Nkolaishcha supuShpitaiH || 41||

jambUbhiH pATalAbhishcha kubjakairatimuktakaiH |
karavIraiH pArijAtairanyaishcha vividhairdrumaiH || 42||

nityapuShpaphalopetairnAnAdvijagaNAyutam |
mattabarhiNasa~NghuShTaM kokilaishcha sadAmadaiH || 43||

gRRihairAdarshavimalairvividhaishcha latAgRRihaiH |
manoharaishchitragRRihaistathA jagatiparvataiH || 44||

vApIbhirvividhAbhishcha pUrNAbhiH paramAmbhasA || 44||

sarobhiratiramyaishcha padmotpalasugandhibhiH |
ha.nsakAraNDavayutaishchakravAkopashobhitaiH || 45||

ramyAshcha vividhAstatra puShkariNyo vanAvRRitAH |
taDAgAni cha ramyANi bRRihanti cha mahAnti cha || 46||

teShAM puNyajanopetaM rAShTramAvasatAM mahat |
pANDavAnAM mahArAja shashvatprItiravardhata || 47||

tatra bhIShmeNa rAj~nA cha dharmapraNayane kRRite |
pANDavAH samapadyanta khANDavaprasthavAsinaH || 48||

pa~nchabhistairmaheShvAsairindrakalpaiH samanvitam |
shushubhe tatpurashreShThaM nAgairbhogavatI yathA || 49||

tAnniveshya tato vIro rAmeNa saha keshavaH |
yayau dvAravatIM rAjanpANDavAnumate tadA || 50||

\hrule

\medskip
              arjunavanavAsaparva
                  200
\medskip

janamejaya uvAcha||

evaM samprApya rAjyaM tadindraprasthe tapodhana |
ata UrdhvaM mahAtmAnaH kimakurvanta pANDavAH || 1||

sarva eva mahAtmAnaH pUrve mama pitAmahAH |
draupadI dharmapatnI cha kathaM tAnanvavartata || 2||

kathaM vA pa~ncha kRRiShNAyAmekasyAM te narAdhipAH |
vartamAnA mahAbhAgA nAbhidyanta parasparam || 3||

shrotumichChAmyahaM sarvaM vistareNa tapodhana |
teShAM cheShTitamanyonyaM yuktAnAM kRRiShNayA tayA || 4||

vaishampAyana uvAcha||

dhRRitarAShTrAbhyanuj~nAtAH kRRiShNayA saha pANDavAH |
remire puruShavyAghrAH prAptarAjyAH parantapAH || 5||

prApya rAjyaM mahAtejAH satyasandho yudhiShThiraH |
pAlayAmAsa dharmeNa pRRithivIM bhrAtRRibhiH saha || 6||

jitArayo mahAprAj~nAH satyadharmaparAyaNAH |
mudaM paramikAM prAptAstatroShuH pANDunandanAH || 7||

kurvANAH paurakAryANi sarvANi puruSharShabhAH |
AsAM chakrurmahArheShu pArthiveShvAsaneShu cha || 8||

atha teShUpaviShTeShu sarveShveva mahAtmasu |
nAradastvatha devarShirAjagAma yadRRichChayA || 9||

AsanaM ruchiraM tasmai pradadau svaM yudhiShThiraH || 9||

devarSherupaviShTasya svayamarghyaM yathAvidhi |
prAdAdyudhiShThiro dhImAnrAjyaM chAsmai nyavedayat || 10||

pratigRRihya tu tAM pUjAmRRiShiH prItamanAbhavat |
AshIrbhirvardhayitvA tu tamuvAchAsyatAmiti || 11||

niShasAdAbhyanuj~nAtastato rAjA yudhiShThiraH |
preShayAmAsa kRRiShNAyai bhagavantamupasthitam || 12||

shrutvaiva draupadI chApi shuchirbhUtvA samAhitA |
jagAma tatra yatrAste nAradaH pANDavaiH saha || 13||

tasyAbhivAdya charaNau devarSherdharmachAriNI |
kRRitA~njaliH susa.nvItA sthitAtha drupadAtmajA || 14||

tasyAshchApi sa dharmAtmA satyavAgRRiShisattamaH |
AshiSho vividhAH prochya rAjaputryAstu nAradaH || 15||

gamyatAmiti hovAcha bhagavA.nstAmaninditAm || 15||

gatAyAmatha kRRiShNAyAM yudhiShThirapurogamAn |
vivikte pANDavAnsarvAnuvAcha bhagavAnRRiShiH || 16||

pA~nchAlI bhavatAmekA dharmapatnI yashasvinI |
yathA vo nAtra bhedaH syAttathA nItirvidhIyatAm || 17||

sundopasundAvasurau bhrAtarau sahitAvubhau |
AstAmavadhyAvanyeShAM triShu lokeShu vishrutau || 18||

ekarAjyAvekagRRihAvekashayyAsanAshanau |
tilottamAyAstau hetoranyonyamabhijaghnatuH || 19||

rakShyatAM sauhRRidaM tasmAdanyonyapratibhAvikam |
yathA vo nAtra bhedaH syAttatkuruShva yudhiShThira || 20||

yudhiShThira uvAcha||

sundopasundAvasurau kasya putrau mahAmune |
utpannashcha kathaM bhedaH kathaM chAnyonyamaghnatAm || 21||

apsarA devakanyA vA kasya chaiShA tilottamA |
yasyAH kAmena saMmattau jaghnatustau parasparam || 22||

etatsarvaM yathAvRRittaM vistareNa tapodhana |
shrotumichChAmahe vipra paraM kautUhalaM hi naH || 23||

\hrule

\medskip
              sundopasundopAkhyAnam.h
                  201
\medskip

nArada uvAcha||

shRRiNu me vistareNemamitihAsaM purAtanam |
bhrAtRRibhIH sahitaH pArtha yathAvRRittaM yudhiShThira || 1||

mahAsurasyAnvavAye hiraNyakashipoH purA |
nikumbho nAma daityendrastejasvI balavAnabhUt || 2||

tasya putrau mahAvIryau jAtau bhImaparAkramau |
sahAnyonyena bhu~njAte vinAnyonyaM na gachChataH || 3||

anyonyasya priyakarAvanyonyasya priya.nvadau |
ekashIlasamAchArau dvidhaivaikaM yathA kRRitau || 4||

tau vivRRiddhau mahAvIryau kAryeShvapyekanishchayau |
trailokyavijayArthAya samAsthAyaikanishchayam || 5||

kRRitvA dIkShAM gatau vindhyaM tatrograM tepatustapaH |
tau tu dIrgheNa kAlena tapoyuktau babhUvatuH || 6||

kShutpipAsAparishrAntau jaTAvalkaladhAriNau |
malopachitasarvA~Ngau vAyubhakShau babhUvatuH || 7||

AtmamA.nsAni juhvantau pAdA~NguShThAgradhiShThitau |
UrdhvabAhU chAnimiShau dIrghakAlaM dhRRitavratau || 8||

tayostapaHprabhAveNa dIrghakAlaM pratApitaH |
dhUmaM pramumuche vindhyastadadbhutamivAbhavat || 9||

tato devAbhavanbhItA ugraM dRRiShTvA tayostapaH |
tapovighAtArthamatho devA vighnAni chakrire || 10||

ratnaiH pralobhayAmAsuH strIbhishchobhau punaH punaH |
na cha tau chakraturbha~NgaM vratasya sumahAvratau || 11||

atha mAyAM punardevAstayoshchakrurmahAtmanoH |
bhaginyo mAtaro bhAryAstayoH parijanastathA || 12||

paripAtyamAnA vitrastAH shUlahastena rakShasA |
srastAbharaNakeshAntA ekAntabhraShTavAsasaH || 13||

abhidhAvya tataH sarvAstau trAhIti vichukrushuH |
na cha tau chakraturbha~NgaM vratasya sumahAvratau || 14||

yadA kShobhaM nopayAti nArtimanyatarastayoH |
tataH striyastA bhUtaM cha sarvamantaradhIyata || 15||

tataH pitAmahaH sAkShAdabhigamya mahAsurau |
vareNa ChandayAmAsa sarvalokapitAmahaH || 16||

tataH sundopasundau tau bhrAtarau dRRiDhavikramau |
dRRiShTvA pitAmahaM devaM tasthatuH prA~njalI tadA || 17||

Uchatushcha prabhuM devaM tatastau sahitau tadA |
AvayostapasAnena yadi prItaH pitAmahaH || 18||

mAyAvidAvastravidau balinau kAmarUpiNau |
ubhAvapyamarau syAvaH prasanno yadi nau prabhuH || 19||

pitAmaha uvAcha||

RRite.amaratvamanyadvAM sarvamuktaM bhaviShyati |
anyadvRRiNItAM mRRityoshcha vidhAnamamaraiH samam || 20||

kariShyAvedamiti yanmahadabhyutthitaM tapaH |
yuvayorhetunAnena nAmaratvaM vidhIyate || 21||

trailokyavijayArthAya bhavadbhyAmAsthitaM tapaH |
hetunAnena daityendrau na vAM kAmaM karomyaham || 22||

sundopasundAvUchatuH||

triShu lokeShu yadbhUtaM ki~nchitsthAvaraja~Ngamam |
sarvasmAnnau bhayaM na syAdRRite.anyonyaM pitAmaha || 23||

pitAmaha uvAcha||

yatprArthitaM yathoktaM cha kAmametaddadAni vAm |
mRRityorvidhAnametachcha yathAvadvAM bhaviShyati || 24||

nArada uvAcha||

tataH pitAmaho dattvA varametattadA tayoH |
nivartya tapasastau cha brahmalokaM jagAma ha || 25||

labdhvA varANi sarvANi daityendrAvapi tAvubhau |
avadhyau sarvalokasya svameva bhavanaM gatau || 26||

tau tu labdhavarau dRRiShTvA kRRitakAmau mahAsurau |
sarvaH suhRRijjanastAbhyAM pramodamupajagmivAn || 27||

tatastau tu jaTA hitvA maulinau sambabhUvatuH |
mahArhAbharaNopetau virajombaradhAriNau || 28||

akAlakaumudIM chaiva chakratuH sArvakAmikIm |
daityendrau paramaprItau tayoshchaiva suhRRijjanaH || 29||

bhakShyatAM bhujyatAM nityaM ramyatAM gIyatAmiti |
pIyatAM dIyatAM cheti vAcha AsangRRihe gRRihe || 30||

tatra tatra mahApAnairutkRRiShTatalanAditaiH |
hRRiShTaM pramuditaM sarvaM daityAnAmabhavatpuram || 31||

taistairvihArairbahubhirdaityAnAM kAmarUpiNAm |
samAH sa~NkrIDatAM teShAmaharekamivAbhavat || 32||

\hrule

\medskip
                  202
\medskip

nArada uvAcha||

utsave vRRittamAtre tu trailokyAkA~NkShiNAvubhau |
mantrayitvA tataH senAM tAvAj~nApayatAM tadA || 1||

suhRRidbhirabhyanuj~nAtau daityavRRiddhaishcha mantribhiH |
kRRitvA prAsthAnikaM rAtrau maghAsu yayatustadA || 2||

gadApaTTishadhAriNyA shUlamudgarahastayA |
prasthitau sahadharmiNyA mahatyA daityasenayA || 3||

ma~NgalaiH stutibhishchApi vijayapratisaMhitaiH |
chAraNaiH stUyamAnau tu jagmatuH parayA mudA || 4||

tAvantarikShamutpatya daityau kAmagamAvubhau |
devAnAmeva bhavanaM jagmaturyuddhadurmadau || 5||

tayorAgamanaM j~nAtvA varadAnaM cha tatprabhoH |
hitvA triviShTapaM jagmurbrahmalokaM tataH surAH || 6||

tAvindralokaM nirjitya yakSharakShogaNA.nstathA |
khecharANyapi bhUtAni jigyatustIvravikramau || 7||

antarbhUmigatAnnAgA~njitvA tau cha mahAsurau |
samudravAsinaH sarvAnmlechChajAtInvijigyatuH || 8||

tataH sarvAM mahIM jetumArabdhAvugrashAsanau |
sainikA.nshcha samAhUya sutIkShNAM vAchamUchatuH || 9||

rAjarShayo mahAyaj~nairhavyakavyairdvijAtayaH |
tejo balaM cha devAnAM vardhayanti shriyaM tathA || 10||

teShAmevaM pravRRiddhAnAM sarveShAmasuradviShAm |
sambhUya sarvairasmAbhiH kAryaH sarvAtmanA vadhaH || 11||

evaM sarvAnsamAdishya pUrvatIre mahodadheH |
krUrAM matiM samAsthAya jagmatuH sarvatomukham || 12||

yaj~nairyajante ye kechidyAjayanti cha ye dvijAH |
tAnsarvAnprasabhaM dRRiShTvA balinau jaghnatustadA || 13||

AshrameShvagnihotrANi RRiShINAM bhAvitAtmanAm |
gRRihItvA prakShipantyapsu vishrabdhAH sainikAstayoH || 14||

tapodhanaishcha ye shApAH kruddhairuktA mahAtmabhiH |
nAkrAmanti tayoste.api varadAnena jRRimbhatoH || 15||

nAkrAmanti yadA shApA bANA muktAH shilAsviva |
niyamA.nstadA parityajya vyadravanta dvijAtayaH || 16||

pRRithivyAM ye tapaHsiddhA dAntAH shamaparAyaNAH |
tayorbhayAddudruvuste vainateyAdivoragAH || 17||

mathitairAshramairbhagnairvikIrNakalashasruvaiH |
shUnyamAsIjjagatsarvaM kAleneva hataM yathA || 18||

rAjarShibhiradRRishyadbhirRRiShibhishcha mahAsurau |
ubhau vinishchayaM kRRitvA vikurvAte vadhaiShiNau || 19||

prabhinnakaraTau mattau bhUtvA ku~njararUpiNau |
sa.nlInAnapi durgeShu ninyaturyamasAdanam || 20||

siMhau bhUtvA punarvyAghrau punashchAntarhitAvubhau |
taistairupAyaistau krUrAvRRiShIndRRiShTvA nijaghnatuH || 21||

nivRRittayaj~nasvAdhyAyA praNaShTanRRipatidvijA |
utsannotsavayaj~nA cha babhUva vasudhA tadA || 22||

hAhAbhUtA bhayArtA cha nivRRittavipaNApaNA |
nivRRittadevakAryA cha puNyodvAhavivarjitA || 23||

nivRRittakRRiShigorakShA vidhvastanagarAshramA |
asthika~NkAlasa~NkIrNA bhUrbabhUvogradarshanA || 24||

nivRRittapitRRikAryaM cha nirvaShaTkArama~Ngalam |
jagatpratibhayAkAraM duShprekShyamabhavattadA || 25||

chandrAdityau grahAstArA nakShatrANi divaukasaH |
jagmurviShAdaM tatkarma dRRiShTvA sundopasundayoH || 26||

evaM sarvA disho daityau jitvA krUreNa karmaNA |
niHsapatnau kurukShetre niveshamabhichakratuH || 27||

\hrule

\medskip
                  203
\medskip

nArada uvAcha||

tato devarShayaH sarve siddhAshcha paramarShayaH |
jagmustadA parAmArtiM dRRiShTvA tatkadanaM mahat || 1||

te.abhijagmurjitakrodhA jitAtmAno jitendriyAH |
pitAmahasya bhavanaM jagataH kRRipayA tadA || 2||

tato dadRRishurAsInaM saha devaiH pitAmaham |
siddhairbrahmarShibhishchaiva samantAtparivAritam || 3||

tatra devo mahAdevastatrAgnirvAyunA saha |
chandrAdityau cha dharmashcha parameShThI tathA budhaH || 4||

vaikhAnasA vAlakhilyA vAnaprasthA marIchipAH |
ajAshchaivAvimUDhAshcha tejogarbhAstapasvinaH || 5||

RRiShayaH sarva evaite pitAmahamupAsate || 5||

tato.abhigamya sahitAH sarva eva maharShayaH |
sundopasundayoH karma sarvameva shasha.nsire || 6||

yathAkRRitaM yathA chaiva kRRitaM yena krameNa cha |
nyavedaya.nstataH sarvamakhilena pitAmahe || 7||

tato devagaNAH sarve te chaiva paramarShayaH |
tamevArthaM puraskRRitya pitAmahamachodayan || 8||

tataH pitAmahaH shrutvA sarveShAM tadvachastadA |
muhUrtamiva sa~nchintya kartavyasya vinishchayam || 9||

tayorvadhaM samuddishya vishvakarmANamAhvayat |
dRRiShTvA cha vishvakarmANaM vyAdidesha pitAmahaH || 10||

sRRijyatAM prArthanIyeha pramadeti mahAtapAH || 10||

pitAmahaM namaskRRitya tadvAkyamabhinandya cha |
nirmame yoShitaM divyAM chintayitvA prayatnataH || 11||

triShu lokeShu yatki~nchidbhUtaM sthAvaraja~Ngamam |
samAnayaddarshanIyaM tattadyatnAttatastataH || 12||

koTishashchApi ratnAni tasyA gAtre nyaveshayat |
tAM ratnasa~NghAtamayImasRRijaddevarUpiNIm || 13||

sA prayatnena mahatA nirmitA vishvakarmaNA |
triShu lokeShu nArINAM rUpeNApratimAbhavat || 14||

na tasyAH sUkShmamapyasti yadgAtre rUpasampadA |
na yuktaM yatra vA dRRiShTirna sajjati nirIkShatAm || 15||

sA vigrahavatIva shrIH kAntarUpA vapuShmatI |
jahAra sarvabhUtAnAM chakShUMShi cha manA.nsi cha || 16||

tilaM tilaM samAnIya ratnAnAM yadvinirmitA |
tilottametyatastasyA nAma chakre pitAmahaH || 17||

pitAmaha uvAcha||

gachCha sundopasundAbhyAmasurAbhyAM tilottame |
prArthanIyena rUpeNa kuru bhadre pralobhanam || 18||

tvatkRRite darshanAdeva rUpasampatkRRitena vai |
virodhaH syAdyathA tAbhyAmanyonyena tathA kuru || 19||

nArada uvAcha||

sA tatheti pratij~nAya namaskRRitya pitAmaham |
chakAra maNDalaM tatra vibudhAnAM pradakShiNam || 20||

prA~Nmukho bhagavAnAste dakShiNena maheshvaraH |
devAshchaivottareNAsansarvatastvRRiShayo.abhavan || 21||

kurvantyA tu tayA tatra maNDalaM tatpradakShiNam |
indraH sthANushcha bhagavAndhairyeNa pratyavasthitau || 22||

draShTukAmasya chAtyarthaM gatAyAH pArshvatastadA |
anyada~nchitapakShmAntaM dakShiNaM niHsRRitaM mukham || 23||

pRRiShThataH parivartantyAH pashchimaM niHsRRitaM mukham |
gatAyAshchottaraM pArshvamuttaraM niHsRRitaM mukham || 24||

mahendrasyApi netrANAM pArshvataH pRRiShThato.agrataH |
raktAntAnAM vishAlAnAM sahasraM sarvato.abhavat || 25||

evaM chaturmukhaH sthANurmahAdevo.abhavatpurA |
tathA sahasranetrashcha babhUva balasUdanaH || 26||

tathA devanikAyAnAmRRiShINAM chaiva sarvashaH |
mukhAnyabhipravartante yena yAti tilottamA || 27||

tasyA gAtre nipatitA teShAM dRRiShTirmahAtmanAm |
sarveShAmeva bhUyiShThamRRite devaM pitAmaham || 28||

gachChantyAstu tadA devAH sarve cha paramarShayaH |
kRRitamityeva tatkAryaM menire rUpasampadA || 29||

tilottamAyAM tu tadA gatAyAM lokabhAvanaH |
sarvAnvisarjayAmAsa devAnRRiShigaNA.nshcha tAn || 30||

\hrule

\medskip
                  204
\medskip

nArada uvAcha||

jitvA tu pRRithivIM daityau niHsapatnau gatavyathau |
kRRitvA trailokyamavyagraM kRRitakRRityau babhUvatuH || 1||

devagandharvayakShANAM nAgapArthivarakShasAm |
AdAya sarvaratnAni parAM tuShTimupAgatau || 2||

yadA na pratiSheddhArastayoH santIha kechana |
nirudyogau tadA bhUtvA vijahrAte.amarAviva || 3||

strIbhirmAlyaishcha gandhaishcha bhakShairbhojyaishcha puShkalaiH |
pAnaishcha vividhairhRRidyaiH parAM prItimavApatuH || 4||

antaHpure vanodyAne parvatopavaneShu cha |
yathepsiteShu desheShu vijahrAte.amarAviva || 5||

tataH kadAchidvindhyasya pRRiShThe samashilAtale |
puShpitAgreShu shAleShu vihAramabhijagmatuH || 6||

divyeShu sarvakAmeShu samAnIteShu tatra tau |
varAsaneShu saMhRRiShTau saha strIbhirniShedatuH || 7||

tato vAditranRRittAbhyAmupAtiShThanta tau striyaH |
gItaishcha stutisa.nyuktaiH prItyarthamupajagmire || 8||

tatastilottamA tatra vane puShpANi chinvatI |
veShamAkShiptamAdhAya raktenaikena vAsasA || 9||

nadItIreShu jAtAnsA karNikArAnvichinvatI |
shanairjagAma taM deshaM yatrAstAM tau mahAsurau || 10||

tau tu pItvA varaM pAnaM madaraktAntalochanau |
dRRiShTvaiva tAM varArohAM vyathitau sambabhUvatuH || 11||

tAvutpatyAsanaM hitvA jagmaturyatra sA sthitA |
ubhau cha kAmasaMmattAvubhau prArthayatashcha tAm || 12||

dakShiNe tAM kare subhrUM sundo jagrAha pANinA |
upasundo.api jagrAha vAme pANau tilottamAm || 13||

varapradAnamattau tAvaurasena balena cha |
dhanaratnamadAbhyAM cha surApAnamadena cha || 14||

sarvairetairmadairmattAvanyonyaM bhrukuTIkRRitau |
madakAmasamAviShTau parasparamathochatuH || 15||

mama bhAryA tava gururiti sundo.abhyabhAShata |
mama bhAryA tava vadhUrupasundo.abhyabhAShata || 16||

naiShA tava mamaiSheti tatra tau manyurAvishat |
tasyA hetorgade bhIme tAvubhAvapyagRRihNatAm || 17||

tau pragRRihya gade bhIme tasyAH kAmena mohitau |
ahaM pUrvamahaM pUrvamityanyonyaM nijaghnatuH || 18||

tau gadAbhihatau bhImau petaturdharaNItale |
rudhireNAvaliptA~Ngau dvAvivArkau nabhashchyutau || 19||

tatastA vidrutA nAryaH sa cha daityagaNastadA |
pAtAlamagamatsarvo viShAdabhayakampitaH || 20||

tataH pitAmahastatra saha devairmaharShibhiH |
AjagAma vishuddhAtmA pUjayiShya.nstilottamAm || 21||

vareNa ChanditA sA tu brahmaNA prItimeva ha |
varayAmAsa tatrainAM prItaH prAha pitAmahaH || 22||

AdityacharitA.NllokAnvichariShyasi bhAmini |
tejasA cha sudRRiShTAM tvAM na kariShyati kashchana || 23||

evaM tasyai varaM dattvA sarvalokapitAmahaH |
indre trailokyamAdhAya brahmalokaM gataH prabhuH || 24||

evaM tau sahitau bhUtvA sarvArtheShvekanishchayau |
tilottamArthe sa~NkruddhAvanyonyamabhijaghnatuH || 25||

tasmAdbravImi vaH snehAtsarvAnbharatasattamAn |
yathA vo nAtra bhedaH syAtsarveShAM draupadIkRRite || 26||

tathA kuruta bhadraM vo mama chetpriyamichChatha || 26||

vaishampAyana uvAcha||

evamuktA mahAtmAno nAradena maharShiNA |
samayaM chakrire rAja.nste.anyonyena samAgatAH || 27||

samakShaM tasya devarShernAradasyAmitaujasaH || 27||

draupadyA naH sahAsInamanyo.anyaM yo.abhidarshayet |
sa no dvAdasha varShANi brahmachArI vane vaset || 28||

kRRite tu samaye tasminpANDavairdharmachAribhiH |
nArado.apyagamatprIta iShTaM deshaM mahAmuniH || 29||

evaM taiH samayaH pUrvaM kRRito naradachoditaiH |
na chAbhidyanta te sArve tadAnyonyena bhArata || 30||

\hrule

\medskip
                  205
\medskip

vaishampAyana uvAcha||

evaM te samayaM kRRitvA nyavasa.nstatra pANDavAH |
vashe shastrapratApena kurvanto.anyAnmahIkShitaH || 1||

teShAM manujasiMhAnAM pa~nchAnAmamitaujasAm |
babhUva kRRiShNA sarveShAM pArthAnAM vashavartinI || 2||

te tayA taishcha sA vIraiH patibhiH saha pa~nchabhiH |
babhUva paramaprItA nAgairiva sarasvatI || 3||

vartamAneShu dharmeNa pANDaveShu mahAtmasu |
vyavardhankuravaH sarve hInadoShAH sukhAnvitAH || 4||

atha dIrgheNa kAlena brAhmaNasya vishAM pate |
kasyachittaskarAH kechijjahrurgA nRRipasattama || 5||

hriyamANe dhane tasminbrAhmaNaH krodhamUrchChitaH |
Agamya khANDavaprasthamudakroshata pANDavAn || 6||

hriyate godhanaM kShudrairnRRisha.nsairakRRitAtmabhiH |
prasahya vo.asmAdviShayAdabhidhAvata pANDavAH || 7||

brAhmaNasya pramattasya havirdhvA~NkShairvilupyate |
shArdUlasya guhAM shUnyAM nIchaH kroShTAbhimarshati || 8||

brAhmaNasve hRRite chorairdharmArthe cha vilopite |
rorUyamANe cha mayi kriyatAmastradhAraNam || 9||

rorUyamANasyAbhyAshe tasya viprasya pANDavaH |
tAni vAkyAni shushrAva kuntIputro dhana~njayaH || 10||

shrutvA chaiva mahAbAhurmA bhairityAha taM dvijam |
AyudhAni cha yatrAsanpANDavAnAM mahAtmanAm || 11||

kRRiShNayA saha tatrAsIddharmarAjo yudhiShThiraH || 11||

sa praveshAya chAshakto gamanAya cha pANDavaH |
tasya chArtasya tairvAkyaishchodyamAnaH punaH punaH || 12||

Akrande tatra kaunteyashchintayAmAsa duHkhitaH || 12||

hriyamANe dhane tasminbrAhmaNasya tapasvinaH |
ashrupramArjanaM tasya kartavyamiti nishchitaH || 13||

upaprekShaNajo.adharmaH sumahAnsyAnmahIpateH |
yadyasya rudato dvAri na karomyadya rakShaNam || 14||

anAstikyaM cha sarveShAmasmAkamapi rakShaNe |
pratitiShTheta loke.asminnadharmashchaiva no bhavet || 15||

anApRRichChya cha rAjAnaM gate mayi na sa.nshayaH |
ajAtashatrornRRipatermama chaivApriyaM bhavet || 16||

anupraveshe rAj~nastu vanavAso bhavenmama |
adharmo vA mahAnastu vane vA maraNaM mama || 17||

sharIrasyApi nAshena dharma eva vishiShyate || 17||

evaM vinishchitya tataH kuntIputro dhana~njayaH |
anupravishya rAjAnamApRRichChya cha vishAM pate || 18||

dhanurAdAya saMhRRiShTo brAhmaNaM pratyabhAShata |
brAhmaNAgamyatAM shIghraM yAvatparadhanaiShiNaH || 19||

na dUre te gatAH kShudrAstAvadgachChAmahe saha |
yAvadAvartayAmyadya chorahastAddhanaM tava || 20||

so.anusRRitya mahAbAhurdhanvI varmI rathI dhvajI |
sharairvidhva.nsitA.nshchorAnavajitya cha taddhanam || 21||

brAhmaNasya upAhRRitya yashaH pItvA cha pANDavaH |
AjagAma puraM vIraH savyasAchI parantapaH || 22||

so.abhivAdya gurUnsarvA.nstaishchApi pratinanditaH |
dharmarAjamuvAchedaM vratamAdishyatAM mama || 23||

samayaH samatikrAnto bhavatsa.ndarshanAnmayA |
vanavAsaM gamiShyAmi samayo hyeSha naH kRRitaH || 24||

ityukto dharmarAjastu sahasA vAkyamapriyam |
kathamityabravIdvAchA shokArtaH sajjamAnayA || 25||

yudhiShThiro guDAkeshaM bhrAtA bhrAtaramachyutam || 25||

pramANamasmi yadi te mattaH shRRiNu vacho.anagha |
anupraveshe yadvIra kRRitavA.nstvaM mamApriyam || 26||

sarvaM tadanujAnAmi vyalIkaM na cha me hRRidi || 26||

guroranupravesho hi nopaghAto yavIyasaH |
yavIyaso.anupravesho jyeShThasya vidhilopakaH || 27||

nivartasva mahAbAho kuruShva vachanaM mama |
na hi te dharmalopo.asti na cha me dharShaNA kRRitA || 28||

arjuna uvAcha||

na vyAjena chareddharmamiti me bhavataH shrutam |
na satyAdvichaliShyAmi satyenAyudhamAlabhe || 29||

vaishampAyana uvAcha||

so.abhyanuj~nApya rAjAnaM brahmacharyAya dIkShitaH |
vane dvAdasha varShANi vAsAyopajagAma ha || 30||

\hrule

\medskip
                  206
\medskip

vaishampAyana uvAcha||

taM prayAntaM mahAbAhuM kauravANAM yashaskaram |
anujagmurmahAtmAno brAhmaNA vedapAragAH || 1||

vedavedA~NgavidvA.nsastathaivAdhyAtmachintakAH |
chaukShAshcha bhagavadbhaktAH sUtAH paurANikAshcha ye || 2||

kathakAshchApare rAja~nshramaNAshcha vanaukasaH |
divyAkhyAnAni ye chApi paThanti madhuraM dvijAH || 3||

etaishchAnyaishcha bahubhiH sahAyaiH pANDunandanaH |
vRRitaH shlakShNakathaiH prAyAnmarudbhiriva vAsavaH || 4||

ramaNIyAni chitrANi vanAni cha sarA.nsi cha |
saritaH sAgarA.nshchaiva deshAnapi cha bhArata || 5||

puNyAni chaiva tIrthAni dadarsha bharatarShabha |
sa ga~NgAdvAramAsAdya niveshamakarotprabhuH || 6||

tatra tasyAdbhutaM karma shRRiNu me janamejaya |
kRRitavAnyadvishuddhAtmA pANDUnAM pravaro rathI || 7||

niviShTe tatra kaunteye brAhmaNeShu cha bhArata |
agnihotrANi viprAste prAdushchakruranekashaH || 8||

teShu prabodhyamAneShu jvaliteShu huteShu cha |
kRRitapuShpopahAreShu tIrAntaragateShu cha || 9||

kRRitAbhiShekairvidvadbhirniyataiH satpathi sthitaiH |
shushubhe.atIva tadrAjanga~NgAdvAraM mahAtmabhiH || 10||

tathA paryAkule tasminniveshe pANDunandanaH |
abhiShekAya kaunteyo ga~NgAmavatatAra ha || 11||

tatrAbhiShekaM kRRitvA sa tarpayitvA pitAmahAn |
uttitIrShurjalAdrAjannagnikAryachikIrShayA || 12||

apakRRiShTo mahAbAhurnAgarAjasya kanyayA |
antarjale mahArAja ulUpyA kAmayAnayA || 13||

dadarsha pANDavastatra pAvakaM susamAhitam |
kauravyasyAtha nAgasya bhavane paramArchite || 14||

tatrAgnikAryaM kRRitavAnkuntIputro dhana~njayaH |
asha~NkamAnena hutastenAtuShyaddhutAshanaH || 15||

agnikAryaM sa kRRitvA tu nAgarAjasutAM tadA |
prahasanniva kaunteya idaM vachanamabravIt || 16||

kimidaM sAhasaM bhIru kRRitavatyasi bhAmini |
kashchAyaM subhago deshaH kA cha tvaM kasya chAtmajA || 17||

ulUpyuvAcha||

airAvatakule jAtaH kauravyo nAma pannagaH |
tasyAsmi duhitA pArtha ulUpI nAma pannagI || 18||

sAhaM tvAmabhiShekArthamavatIrNaM samudragAm |
dRRiShTavatyeva kaunteya kandarpeNAsmi mUrchChitA || 19||

tAM mAmana~NgamathitAM tvatkRRite kurunandana |
ananyAM nandayasvAdya pradAnenAtmano rahaH || 20||

arjuna uvAcha||

brahmacharyamidaM bhadre mama dvAdashavArShikam |
dharmarAjena chAdiShTaM nAhamasmi svaya.nvashaH || 21||

tava chApi priyaM kartumichChAmi jalachAriNi |
anRRitaM noktapUrvaM cha mayA ki~nchana karhichit || 22||

kathaM cha nAnRRitaM tatsyAttava chApi priyaM bhavet |
na cha pIDyeta me dharmastathA kuryAM bhuja~Ngame || 23||

ulUpyuvAcha||

jAnAmyahaM pANDaveya yathA charasi medinIm |
yathA cha te brahmacharyamidamAdiShTavAnguruH || 24||

parasparaM vartamAnAndrupadasyAtmajAM prati |
yo no.anupravishenmohAtsa no dvAdashavArShikam || 25||

vane charedbrahmacharyamiti vaH samayaH kRRitaH || 25||

tadidaM draupadIhetoranyonyasya pravAsanam |
kRRitaM vastatra dharmArthamatra dharmo na duShyati || 26||

paritrANaM cha kartavyamArtAnAM pRRithulochana |
kRRitvA mama paritrANaM tava dharmo na lupyate || 27||

yadi vApyasya dharmasya sUkShmo.api syAdvyatikramaH |
sa cha te dharma eva syAddAttvA prANAnmamArjuna || 28||

bhaktAM bhajasva mAM pArtha satAmetanmataM prabho |
na kariShyasi chedevaM mRRitAM mAmupadhAraya || 29||

prANadAnAnmahAbAho chara dharmamanuttamam |
sharaNaM cha prapannAsmi tvAmadya puruShottama || 30||

dInAnanAthAnkaunteya parirakShasi nityashaH |
sAhaM sharaNamabhyemi roravImi cha duHkhitA || 31||

yAche tvAmabhikAmAhaM tasmAtkuru mama priyam |
sa tvamAtmapradAnena sakAmAM kartumarhasi || 32||

vaishampAyana uvAcha||

evamuktastu kaunteyaH pannageshvarakanyayA |
kRRitavA.nstattathA sarvaM dharmamuddishya kAraNam || 33||

sa nAgabhavane rAtriM tAmuShitvA pratApavAn |
udite.abhyutthitaH sUrye kauravyasya niveshanAt || 34||

\hrule

\medskip
                  207
\medskip

vaishampAyana uvAcha||

kathayitvA tu tatsarvaM brAhmaNebhyaH sa bhArata |
prayayau himavatpArshvaM tato vajradharAtmajaH || 1||

agastyavaTamAsAdya vasiShThasya cha parvatam |
bhRRigutu~Nge cha kaunteyaH kRRitavA~nshauchamAtmanaH || 2||

pradadau gosahasrANi tIrtheShvAyataneShu cha |
niveshA.nshcha dvijAtibhyaH so.adadatkurusattamaH || 3||

hiraNyabindostIrthe cha snAtvA puruShasattamaH |
dRRiShTavAnparvatashreShThaM puNyAnyAyatanAni cha || 4||

avatIrya narashreShTho brAhmaNaiH saha bhArata |
prAchIM dishamabhiprepsurjagAma bharatarShabhaH || 5||

AnupUrvyeNa tIrthAni dRRiShTavAnkurusattamaH |
nadIM chotpalinIM ramyAmaraNyaM naimiShaM prati || 6||

nandAmaparanandAM cha kaushikIM cha yashasvinIm |
mahAnadIM gayAM chaiva ga~NgAmapi cha bhArata || 7||

evaM sarvANi tIrthAni pashyamAnastathAshramAn |
AtmanaH pAvanaM kurvanbrAhmaNebhyo dadau vasu || 8||

a~Ngava~Ngakali~NgeShu yAni puNyAni kAnichit |
jagAma tAni sarvANi tIrthAnyAyatanAni cha || 9||

dRRiShTvA cha vidhivattAni dhanaM chApi dadau tataH || 9||

kali~NgarAShTradvAreShu brAhmaNAH pANDavAnugAH |
abhyanuj~nAya kaunteyamupAvartanta bhArata || 10||

sa tu tairabhyanuj~nAtaH kuntIputro dhana~njayaH |
sahAyairalpakaiH shUraH prayayau yena sAgaram || 11||

sa kali~NgAnatikramya deshAnAyatanAni cha |
dharmyANi ramaNIyAni prekShamANo yayau prabhuH || 12||

mahendraparvataM dRRiShTvA tApasairupashobhitam |
samudratIreNa shanairmaNalUraM jagAma ha || 13||

tatra sarvANi tIrthAni puNyAnyAyatanAni cha |
abhigamya mahAbAhurabhyagachChanmahIpatim || 14||

maNalUreshvaraM rAjandharmaj~naM chitravAhanam || 14||

tasya chitrA~NgadA nAma duhitA chArudarshanA |
tAM dadarsha pure tasminvicharantIM yadRRichChayA || 15||

dRRiShTvA cha tAM varArohAM chakame chaitravAhinIm |
abhigamya cha rAjAnaM j~nApayatsvaM prayojanam || 16||

tamuvAchAtha rAjA sa sAntvapUrvamidaM vachaH || 16||

rAjA prabha~Nkaro nAma kule asminbabhUva ha |
aputraH prasavenArthI tapastepe sa uttamam || 17||

ugreNa tapasA tena praNipAtena sha~NkaraH |
IshvarastoShitastena mahAdeva umApatiH || 18||

sa tasmai bhagavAnprAdAdekaikaM prasavaM kule |
ekaikaH prasavastasmAdbhavatyasminkule sadA || 19||

teShAM kumArAH sarveShAM pUrveShAM mama jaj~nire |
kanyA tu mama jAteyaM kulasyotpAdanI dhruvam || 20||

putro mameyamiti me bhAvanA puruShottama |
putrikA hetuvidhinA sa~nj~nitA bharatarShabha || 21||

etachChulkaM bhavatvasyAH kulakRRijjAyatAmiha |
etena samayenemAM pratigRRihNIShva pANDava || 22||

sa tatheti pratij~nAya kanyAM tAM pratigRRihya cha |
uvAsa nagare tasminkaunteyastrihimAH samAH || 23||

\hrule

\medskip
                  208
\medskip

vaishampAyana uvAcha||

tataH samudre tIrthAni dakShiNe bharatarShabhaH |
abhyagachChatsupuNyAni shobhitAni tapasvibhiH || 1||

varjayanti sma tIrthAni pa~ncha tatra tu tApasAH |
AchIrNAni tu yAnyAsanpurastAttu tapasvibhiH || 2||

agastyatIrthaM saubhadraM paulomaM cha supAvanam |
kArandhamaM prasannaM cha hayamedhaphalaM cha yat || 3||

bhAradvAjasya tIrthaM cha pApaprashamanaM mahat || 3||

viviktAnyupalakShyAtha tAni tIrthAni pANDavaH |
dRRiShTvA cha varjyamAnAni munibhirdharmabuddhibhiH || 4||

tapasvinastato.apRRichChatprAj~naliH kurunandanaH |
tIrthAnImAni varjyante kimarthaM brahmavAdibhiH || 5||

tApasA UchuH||

grAhAH pa~ncha vasantyeShu haranti cha tapodhanAn |
ata etAni varjyante tIrthAni kurunandana || 6||

vaishampAyana uvAcha||

teShAM shrutvA mahAbAhurvAryamANastapodhanaiH |
jagAma tAni tIrthAni draShTuM puruShasattamaH || 7||

tataH saubhadramAsAdya maharShestIrthamuttamam |
vigAhya tarasA shUraH snAnaM chakre parantapaH || 8||

atha taM puruShavyAghramantarjalacharo mahAn |
nijagrAha jale grAhaH kuntIputraM dhana~njayam || 9||

sa tamAdAya kaunteyo visphurantaM jalecharam |
udatiShThanmahAbAhurbalena balinAM varaH || 10||

utkRRiShTa eva tu grAhaH so.arjunena yashasvinA |
babhUva nArI kalyANI sarvAbharaNabhUShitA || 11||

dIpyamAnA shriyA rAjandivyarUpA manoramA || 11||

tadadbhutaM mahaddRRiShTvA kuntIputro dhana~njayaH |
tAM striyaM paramaprIta idaM vachanamabravIt || 12||

kA vai tvamasi kalyANi kuto vAsi jalecharI |
kimarthaM cha mahatpApamidaM kRRitavatI purA || 13||

nAryuvAcha||

apsarAsmi mahAbAho devAraNyavichAriNI |
iShTA dhanapaternityaM vargA nAma mahAbala || 14||

mama sakhyashchatasro.anyAH sarvAH kAmagamAH shubhAH |
tAbhiH sArdhaM prayAtAsmi lokapAlaniveshanam || 15||

tataH pashyAmahe sarvA brAhmaNaM sa.nshitavratam |
rUpavantamadhIyAnamekamekAntachAriNam || 16||

tasya vai tapasA rAja.nstadvanaM tejasAvRRitam |
Aditya iva taM deshaM kRRitsnaM sa vyavabhAsayat || 17||

tasya dRRiShTvA tapastAdRRigrUpaM chAdbhutadarshanam |
avatIrNAH sma taM deshaM tapovighnachikIrShayA || 18||

ahaM cha saurabheyI cha samIchI budbudA latA |
yaugapadyena taM vipramabhyagachChAma bhArata || 19||

gAyantyo vai hasantyashcha lobhayantyashcha taM dvijam |
sa cha nAsmAsu kRRitavAnmano vIra katha~nchana || 20||

nAkampata mahAtejAH sthitastapasi nirmale || 20||

so.ashapatkupito.asmA.nstu brAhmaNaH kShatriyarShabha |
grAhabhUtA jale yUyaM chariShyadhvaM shataM samAH || 21||

\hrule

\medskip
                  209
\medskip

vargovAcha||

tato vayaM pravyathitAH sarvA bharatasattama |
AyAma sharaNaM vipraM taM tapodhanamachyutam || 1||

rUpeNa vayasA chaiva kandarpeNa cha darpitAH |
ayuktaM kRRitavatyaH sma kShantumarhasi no dvija || 2||

eSha eva vadho.asmAkaM suparyAptastapodhana |
yadvayaM sa.nshitAtmAnaM pralobdhuM tvAmihAgatAH || 3||

avadhyAstu striyaH sRRiShTA manyante dharmachintakAH |
tasmAddharmeNa dharmaj~na nAsmAnhi.nsitumarhasi || 4||

sarvabhUteShu dharmaj~na maitro brAhmaNa uchyate |
satyo bhavatu kalyANa eSha vAdo manIShiNAm || 5||

sharaNaM cha prapannAnAM shiShTAH kurvanti pAlanam |
sharaNaM tvAM prapannAH sma tasmAttvaM kShantumarhasi || 6||

vaishampAyana uvAcha||

evamuktastu dharmAtmA brAhmaNaH shubhakarmakRRit |
prasAdaM kRRitavAnvIra ravisomasamaprabhaH || 7||

brAhmaNa uvAcha||

shataM sahasraM vishvaM cha sarvamakShayavAchakam |
parimANaM shataM tvetannaitadakShayavAchakam || 8||

yadA cha vo grAhabhUtA gRRihNantIH puruShA~njale |
utkarShati jalAtkashchitsthalaM puruShasattamaH || 9||

tadA yUyaM punaH sarvAH svarUpaM pratipatsyatha |
anRRitaM noktapUrvaM me hasatApi kadAchana || 10||

tAni sarvANi tIrthAni itaH prabhRRiti chaiva ha |
nArItIrthAni nAmneha khyAtiM yAsyanti sarvashaH || 11||

puNyAni cha bhaviShyanti pAvanAni manIShiNAm || 11||

vargovAcha||

tato.abhivAdya taM vipraM kRRitvA chaiva pradakShiNam |
achintayAmopasRRitya tasmAddeshAtsuduHkhitAH || 12||

kva nu nAma vayaM sarvAH kAlenAlpena taM naram |
samAgachChema yo nastadrUpamApAdayetpunaH || 13||

tA vayaM chintayitvaivaM muhUrtAdiva bhArata |
dRRiShTavatyo mahAbhAgaM devarShimuta nAradam || 14||

sarvA hRRiShTAH sma taM dRRiShTvA devarShimamitadyutim |
abhivAdya cha taM pArtha sthitAH sma vyathitAnanAH || 15||

sa no.apRRichChadduHkhamUlamuktavatyo vayaM cha tat |
shrutvA tachcha yathAvRRittamidaM vachanamabravIt || 16||

dakShiNe sAgarAnUpe pa~ncha tIrthAni santi vai |
puNyAni ramaNIyAni tAni gachChata mAchiram || 17||

tatrAshu puruShavyAghraH pANDavo vo dhana~njayaH |
mokShayiShyati shuddhAtmA duHkhAdasmAnna sa.nshayaH || 18||

tasya sarvA vayaM vIra shrutvA vAkyamihAgatAH |
tadidaM satyamevAdya mokShitAhaM tvayAnagha || 19||

etAstu mama vai sakhyashchatasro.anyA jale sthitAH |
kuru karma shubhaM vIra etAH sarvA vimokShaya || 20||

vaishampAyana uvAcha||

tatastAH pANDavashreShThaH sarvA eva vishAM pate |
tasmAchChApAdadInAtmA mokShayAmAsa vIryavAn || 21||

utthAya cha jalAttasmAtpratilabhya vapuH svakam |
tAstadApsaraso rAjannadRRishyanta yathA purA || 22||

tIrthAni shodhayitvA tu tathAnuj~nAya tAH prabhuH |
chitrA~NgadAM punardraShTuM maNalUrapuraM yayau || 23||

tasyAmajanayatputraM rAjAnaM babhruvAhanam |
taM dRRiShTvA pANDavo rAjangokarNamabhito.agamat || 24||

\hrule

\medskip
                  210
\medskip

vaishampAyana uvAcha||

so.aparAnteShu tIrthAni puNyAnyAyatanAni cha |
sarvANyevAnupUrvyeNa jagAmAmitavikramaH || 1||

samudre pashchime yAni tIrthAnyAyatanAni cha |
tAni sarvANi gatvA sa prabhAsamupajagmivAn || 2||

prabhAsadeshaM samprAptaM bIbhatsumaparAjitam |
tIrthAnyanucharantaM cha shushrAva madhusUdanaH || 3||

tato.abhyagachChatkaunteyamaj~nAto nAma mAdhavaH |
dadRRishAte tadAnyonyaM prabhAse kRRiShNapANDavau || 4||

tAvanyonyaM samAshliShya pRRiShTvA cha kushalaM vane |
AstAM priyasakhAyau tau naranArAyaNAvRRiShI || 5||

tato.arjunaM vAsudevastAM charyAM paryapRRichChata |
kimarthaM pANDavemAni tIrthAnyanucharasyuta || 6||

tato.arjuno yathAvRRittaM sarvamAkhyAtavA.nstadA |
shrutvovAcha cha vArShNeya evametaditi prabhuH || 7||

tau vihRRitya yathAkAmaM prabhAse kRRiShNapANDavau |
mahIdharaM raivatakaM vAsAyaivAbhijagmatuH || 8||

pUrvameva tu kRRiShNasya vachanAttaM mahIdharam |
puruShAH samala~nchakrurupajahrushcha bhojanam || 9||

pratigRRihyArjunaH sarvamupabhujya cha pANDavaH |
sahaiva vAsudevena dRRiShTavAnnaTanartakAn || 10||

abhyanuj~nApya tAnsarvAnarchayitvA cha pANDavaH |
satkRRitaM shayanaM divyamabhyagachChanmahAdyutiH || 11||

tIrthAnAM darshanaM chaiva parvatAnAM cha bhArata |
ApagAnAM vanAnAM cha kathayAmAsa sAtvate || 12||

sa kathAH kathayanneva nidrayA janamejaya |
kaunteyo.apahRRitastasmi~nshayane svargasaMmite || 13||

madhureNa sa gItena vINAshabdena chAnagha |
prabodhyamAno bubudhe stutibhirma~NgalaistathA || 14||

sa kRRitvAvashyakAryANi vArShNeyenAbhinanditaH |
rathena kA~nchanA~Ngena dvArakAmabhijagmivAn || 15||

ala~NkRRitA dvArakA tu babhUva janamejaya |
kuntIsutasya pUjArthamapi niShkuTakeShvapi || 16||

didRRikShavashcha kaunteyaM dvArakAvAsino janAH |
narendramArgamAjagmustUrNaM shatasahasrashaH || 17||

avalokeShu nArINAM sahasrANi shatAni cha |
bhojavRRiShNyandhakAnAM cha samavAyo mahAnabhUt || 18||

sa tathA satkRRitaH sarvairbhojavRRiShNyandhakAtmajaiH |
abhivAdyAbhivAdyA.nshcha sarvaishcha pratinanditaH || 19||

kumAraiH sarvasho vIraH satkAreNAbhivAditaH |
samAnavayasaH sarvAnAshliShya sa punaH punaH || 20||

kRRiShNasya bhavane ramye ratnabhojyasamAvRRite |
uvAsa saha kRRiShNena bahulAstatra sharvarIH || 21||

\hrule

\medskip
              subhadrAharaNaparva
                  211
\medskip

vaishampAyana uvAcha||

tataH katipayAhasya tasminraivatake girau |
vRRiShNyandhakAnAmabhavatsumahAnutsavo nRRipa || 1||

tatra dAnaM dadurvIrA brAhmaNAnAM sahasrashaH |
bhojavRRiShNyandhakAshchaiva mahe tasya girestadA || 2||

prAsAdai ratnachitraishcha girestasya samantataH |
sa deshaH shobhito rAjandIpavRRikShaishcha sarvashaH || 3||

vAditrANi cha tatra sma vAdakAH samavAdayan |
nanRRiturnartakAshchaiva jagurgAnAni gAyanAH || 4||

ala~NkRRitAH kumArAshcha vRRiShNInAM sumahaujasaH |
yAnairhATakachitrA~Ngaishcha~nchUryante sma sarvashaH || 5||

paurAshcha pAdachAreNa yAnairuchchAvachaistathA |
sadArAH sAnuyAtrAshcha shatasho.atha sahasrashaH || 6||

tato haladharaH kShIbo revatIsahitaH prabhuH |
anugamyamAno gandharvairacharattatra bhArata || 7||

tathaiva rAjA vRRiShNInAmugrasenaH pratApavAn |
upagIyamAno gandharvaiH strIsahasrasahAyavAn || 8||

raukmiNeyashcha sAmbashcha kShIbau samaradurmadau |
divyamAlyAmbaradharau vijahrAte.amarAviva || 9||

akrUraH sAraNashchaiva gado bhAnurviDUrathaH |
nishaThashchArudeShNashcha pRRithurvipRRithureva cha || 10||

satyakaH sAtyakishchaiva bha~NgakArasahAcharau |
hArdikyaH kRRitavarmA cha ye chAnye nAnukIrtitAH || 11||

ete parivRRitAH strIbhirgandharvaishcha pRRithakpRRithak |
tamutsavaM raivatake shobhayAM chakrire tadA || 12||

tadA kolAhale tasminvartamAne mahAshubhe |
vAsudevashcha pArthashcha sahitau parijagmatuH || 13||

tatra cha~NkramyamANau tau vAsudevasutAM shubhAm |
ala~NkRRitAM sakhImadhye bhadrAM dadRRishatustadA || 14||

dRRiShTvaiva tAmarjunasya kandarpaH samajAyata |
taM tathaikAgramanasaM kRRiShNaH pArthamalakShayat || 15||

athAbravItpuShkarAkShaH prahasanniva bhArata |
vanecharasya kimidaM kAmenAloDyate manaH || 16||

mamaiShA bhaginI pArtha sAraNasya sahodarA |
yadi te vartate buddhirvakShyAmi pitaraM svayam || 17||

arjuna uvAcha||

duhitA vasudevasya vAsudevasya cha svasA |
rUpeNa chaiva sampannA kamivaiShA na mohayet || 18||

kRRitameva tu kalyANaM sarvaM mama bhaveddhruvam |
yadi syAnmama vArShNeyI mahiShIyaM svasA tava || 19||

prAptau tu ka upAyaH syAttadbravIhi janArdana |
AsthAsyAmi tathA sarvaM yadi shakyaM nareNa tat || 20||

vAsudeva uvAcha||

svaya.nvaraH kShatriyANAM vivAhaH puruSharShabha |
sa cha sa.nshayitaH pArtha svabhAvasyAnimittataH || 21||

prasahya haraNaM chApi kShatriyANAM prashasyate |
vivAhahetoH shUrANAmiti dharmavido viduH || 22||

sa tvamarjuna kalyANIM prasahya bhaginIM mama |
hara svaya.nvare hyasyAH ko vai veda chikIrShitam || 23||

vaishampAyana uvAcha||

tato.arjunashcha kRRiShNashcha vinishchityetikRRityatAm |
shIghragAnpuruShAnrAjanpreShayAmAsatustadA || 24||

dharmarAjAya tatsarvamindraprasthagatAya vai |
shrutvaiva cha mahAbAhuranujaj~ne sa pANDavaH || 25||

\hrule

\medskip
                  212
\medskip

vaishampAyana uvAcha||

tataH sa.nvAdite tasminnanuj~nAto dhana~njayaH |
gatAM raivatake kanyAM viditvA janamejaya || 1||

vAsudevAbhyanuj~nAtaH kathayitvetikRRityatAm |
kRRiShNasya matamAj~nAya prayayau bharatarShabhaH || 2||

rathena kA~nchanA~Ngena kalpitena yathAvidhi |
sainyasugrIvayuktena ki~NkiNIjAlamAlinA || 3||

sarvashastropapannena jImUtaravanAdinA |
jvalitAgniprakAshena dviShatAM harShaghAtinA || 4||

saMnaddhaH kavachI khaDgI baddhagodhA~NgulitravAn |
mRRigayAvyapadeshena yaugapadyena bhArata || 5||

subhadrA tvatha shailendramabhyarchya saha raivatam |
daivatAni cha sarvANi brAhmaNAnsvasti vAchya cha || 6||

pradakShiNaM giriM kRRitvA prayayau dvArakAM prati |
tAmabhidrutya kaunteyaH prasahyAropayadratham || 7||

tataH sa puruShavyAghrastAmAdAya shuchismitAm |
rathenAkAshagenaiva prayayau svapuraM prati || 8||

hriyamANAM tu tAM dRRiShTvA subhadrAM sainiko janaH |
vikroshanprAdravatsarvo dvArakAmabhitaH purIm || 9||

te samAsAdya sahitAH sudharmAmabhitaH sabhAm |
sabhApAlasya tatsarvamAchakhyuH pArthavikramam || 10||

teShAM shrutvA sabhApAlo bherIM sAMnAhikIM tataH |
samAjaghne mahAghoShAM jAmbUnadapariShkRRitAm || 11||

kShubdhAstenAtha shabdena bhojavRRiShNyandhakAstadA |
annapAnamapAsyAtha samApetuH sabhAM tataH || 12||

tato jAmbUnadA~NgAni spardhyAstaraNavanti cha |
maNividrumachitrANi jvalitAgniprabhANi cha || 13||

bhejire puruShavyAghrA vRRiShNyandhakamahArathAH |
siMhAsanAni shatasho dhiShNyAnIva hutAshanAH || 14||

teShAM samupaviShTAnAM devAnAmiva saMnaye |
Achakhyau cheShTitaM jiShNoH sabhApAlaH sahAnugaH || 15||

tachChrutvA vRRiShNivIrAste madaraktAntalochanAH |
amRRiShyamANAH pArthasya samutpeturaha~NkRRitAH || 16||

yojayadhvaM rathAnAshu prAsAnAharateti cha |
dhanUMShi cha mahArhANi kavachAni bRRihanti cha || 17||

sUtAnuchchukrushuH kechchidrathAnyojayateti cha |
svayaM cha turagAnkechinninyurhemavibhUShitAn || 18||

ratheShvAnIyamAneShu kavacheShu dhvajeShu cha |
abhikrande nRRivIrANAM tadAsItsa~NkulaM mahat || 19||

vanamAlI tataH kShIbaH kailAsashikharopamaH |
nIlavAsA madotsikta idaM vachanamabravIt || 20||

kimidaM kuruthApraj~nAstUShNIM bhUte janArdane |
asya bhAvamavij~nAya sa~NkruddhA moghagarjitAH || 21||

eSha tAvadabhiprAyamAkhyAtu svaM mahAmatiH |
yadasya ruchitaM kartuM tatkurudhvamatandritAH || 22||

tataste tadvachaH shrutvA grAhyarUpaM halAyudhAt |
tUShNIM bhUtAstataH sarve sAdhu sAdhviti chAbruvan || 23||

samaM vacho nishamyeti baladevasya dhImataH |
punareva sabhAmadhye sarve tu samupAvishan || 24||

tato.abravItkAmapAlo vAsudevaM parantapam |
kimavAgupaviShTo.asi prekShamANo janArdana || 25||

satkRRitastvatkRRite pArthaH sarvairasmAbhirachyuta |
na cha so.arhati tAM pUjAM durbuddhiH kulapA.nsanaH || 26||

ko hi tatraiva bhuktvAnnaM bhAjanaM bhettumarhati |
manyamAnaH kule jAtamAtmAnaM puruShaH kvachit || 27||

IpsamAnashcha sambandhaM kRRitapUrvaM cha mAnayan |
ko hi nAma bhavenArthI sAhasena samAcharet || 28||

so.avamanya cha nAmAsmAnanAdRRitya cha keshavam |
prasahya hRRitavAnadya subhadrAM mRRityumAtmanaH || 29||

kathaM hi shiraso madhye padaM tena kRRitaM mama |
marShayiShyAmi govinda pAdasparshamivoragaH || 30||

adya niShkauravAmekaH kariShyAmi vasundharAm |
na hi me marShaNIyo.ayamarjunasya vyatikramaH || 31||

taM tathA garjamAnaM tu meghadundubhiniHsvanam |
anvapadyanta te sarve bhojavRRiShNyandhakAstadA || 32||

\hrule

\medskip
              haraNahArikaparva
                  213
\medskip

vaishampAyana uvAcha||

uktavanto yadA vAkyamasakRRitsarvavRRiShNayaH |
tato.abravIdvAsudevo vAkyaM dharmArthasaMhitam || 1||

nAvamAnaM kulasyAsya guDAkeshaH prayuktavAn |
saMmAno.abhyadhikastena prayukto.ayamasa.nshayam || 2||

arthalubdhAnna vaH pArtho manyate sAtvatAnsadA |
svaya.nvaramanAdhRRiShyaM manyate chApi pANDavaH || 3||

pradAnamapi kanyAyAH pashuvatko.anuma.nsyate |
vikrayaM chApyapatyasya kaH kuryAtpuruSho bhuvi || 4||

etAndoShA.nshcha kaunteyo dRRiShTavAniti me matiH |
ataH prasahya hRRitavAnkanyAM dharmeNa pANDavaH || 5||

uchitashchaiva sambandhaH subhadrA cha yashasvinI |
eSha chApIdRRishaH pArthaH prasahya hRRitavAniti || 6||

bharatasyAnvaye jAtaM shantanoshcha mahAtmanaH |
kuntibhojAtmajAputraM ko bubhUSheta nArjunam || 7||

na cha pashyAmi yaH pArthaM vikrameNa parAjayet |
api sarveShu lokeShu sendrarudreShu mAriSha || 8||

sa cha nAma rathastAdRRi~NmadIyAste cha vAjinaH |
yoddhA pArthashcha shIghrAstraH ko nu tena samo bhavet || 9||

tamanudrutya sAntvena parameNa dhana~njayam |
nivartayadhvaM saMhRRiShTA mamaiShA paramA matiH || 10||

yadi nirjitya vaH pArtho balAdgachChetsvakaM puram |
praNashyedvo yashaH sadyo na tu sAntve parAjayaH || 11||

tachChrutvA vAsudevasya tathA chakrurjanAdhipa |
nivRRittashchArjunastatra vivAhaM kRRitavA.nstataH || 12||

uShitvA tatra kaunteyaH sa.nvatsaraparAH kShapAH |
puShkareShu tataH shiShTaM kAlaM vartitavAnprabhuH || 13||

pUrNe tu dvAdashe varShe khANDavaprasthamAvishat || 13||

abhigamya sa rAjAnaM vinayena samAhitaH |
abhyarchya brAhmaNAnpArtho draupadImabhijagmivAn || 14||

taM draupadI pratyuvAcha praNayAtkurunandanam |
tatraiva gachCha kaunteya yatra sA sAtvatAtmajA || 15||

subaddhasyApi bhArasya pUrvabandhaH shlathAyate || 15||

tathA bahuvidhaM kRRiShNAM vilapantIM dhana~njayaH |
sAntvayAmAsa bhUyashcha kShamayAmAsa chAsakRRit || 16||

subhadrAM tvaramANashcha raktakausheyavAsasam |
pArthaH prasthApayAmAsa kRRitvA gopAlikAvapuH || 17||

sAdhikaM tena rUpeNa shobhamAnA yashasvinI |
bhavanaM shreShThamAsAdya vIrapatnI varA~NganA || 18||

vavande pRRithutAmrAkShI pRRithAM bhadrA yashasvinI || 18||

tato.abhigamya tvaritA pUrNendusadRRishAnanA |
vavande draupadIM bhadrA preShyAhamiti chAbravIt || 19||

pratyutthAya cha tAM kRRiShNA svasAraM mAdhavasya tAm |
sasvaje chAvadatprItA niHsapatno.astu te patiH || 20||

tathaiva muditA bhadrA tAmuvAchaivamastviti || 20||

tataste hRRiShTamanasaH pANDaveyA mahArathAH |
kuntI cha paramaprItA babhUva janamejaya || 21||

shrutvA tu puNDarIkAkShaH samprAptaM svapurottamam |
arjunaM pANDavashreShThamindraprasthagataM tadA || 22||

AjagAma vishuddhAtmA saha rAmeNa keshavaH |
vRRiShNyandhakamahAmAtraiH saha vIrairmahArathaiH || 23||

bhrAtRRibhishcha kumAraishcha yodhaishcha shatasho vRRitaH |
sainyena mahatA shaurirabhiguptaH parantapaH || 24||

tatra dAnapatirdhImAnAjagAma mahAyashAH |
akrUro vRRiShNivIrANAM senApatirari.ndamaH || 25||

anAdhRRiShTirmahAtejA uddhavashcha mahAyashAH |
sAkShAdbRRihaspateH shiShyo mahAbuddhirmahAyashAH || 26||

satyakaH sAtyakishchaiva kRRitavarmA cha sAtvataH |
pradyumnashchaiva sAmbashcha nishaThaH sha~Nkureva cha || 27||

chArudeShNashcha vikrAnto jhillI vipRRithureva cha |
sAraNashcha mahAbAhurgadashcha viduShAM varaH || 28||

ete chAnye cha bahavo vRRiShNibhojAndhakAstathA |
AjagmuH khANDavaprasthamAdAya haraNaM bahu || 29||

tato yudhiShThiro rAjA shrutvA mAdhavamAgatam |
pratigrahArthaM kRRiShNasya yamau prAsthApayattadA || 30||

tAbhyAM pratigRRihItaM tadvRRiShNichakraM samRRiddhimat |
vivesha khANDavaprasthaM patAkAdhvajashobhitam || 31||

siktasaMmRRiShTapanthAnaM puShpaprakarashobhitam |
chandanasya rasaiH shItaiH puNyagandhairniShevitam || 32||

dahyatAguruNA chaiva deshe deshe sugandhinA |
susaMmRRiShTajanAkIrNaM vaNigbhirupashobhitam || 33||

pratipede mahAbAhuH saha rAmeNa keshavaH |
vRRiShNyandhakamahAbhojaiH sa.nvRRitaH puruShottamaH || 34||

sampUjyamAnaH pauraishcha brAhmaNaishcha sahasrashaH |
vivesha bhavanaM rAj~naH pura.ndaragRRihopamam || 35||

yudhiShThirastu rAmeNa samAgachChadyathAvidhi |
mUrdhni keshavamAghrAya paryaShvajata bAhunA || 36||

taM prIyamANaM kRRiShNastu vinayenAbhyapUjayat |
bhImaM cha puruShavyAghraM vidhivatpratyapUjayat || 37||

tA.nshcha vRRiShNyandhakashreShThAndharmarAjo yudhiShThiraH |
pratijagrAha satkArairyathAvidhi yathopagam || 38||

guruvatpUjayAmAsa kA.nshchitkA.nshchidvayasyavat |
kA.nshchidabhyavadatpremNA kaishchidapyabhivAditaH || 39||

tato dadau vAsudevo janyArthe dhanamuttamam |
haraNaM vai subhadrAyA j~nAtideyaM mahAyashAH || 40||

rathAnAM kA~nchanA~NgAnAM ki~NkiNIjAlamAlinAm |
chaturyujAmupetAnAM sUtaiH kushalasaMmataiH || 41||

sahasraM pradadau kRRiShNo gavAmayutameva cha || 41||

shrImAnmAthuradeshyAnAM dogdhrINAM puNyavarchasAm |
vaDavAnAM cha shubhrANAM chandrA.nshusamavarchasAm || 42||

dadau janArdanaH prItyA sahasraM hemabhUShaNam || 42||

tathaivAshvatarINAM cha dAntAnAM vAtaraMhasAm |
shatAnya~njanakeshInAM shvetAnAM pa~ncha pa~ncha cha || 43||

snApanotsAdane chaiva suyuktaM vayasAnvitam |
strINAM sahasraM gaurINAM suveShANAM suvarchasAm || 44||

suvarNashatakaNThInAmarogANAM suvAsasAm |
paricharyAsu dakShANAM pradadau puShkarekShaNaH || 45||

kRRitAkRRitasya mukhyasya kanakasyAgnivarchasaH |
manuShyabhArAndAshArho dadau dasha janArdanaH || 46||

gajAnAM tu prabhinnAnAM tridhA prasravatAM madam |
girikUTanikAshAnAM samareShvanivartinAm || 47||

kL^iptAnAM paTughaNTAnAM varANAM hemamAlinAm |
hastyArohairupetAnAM sahasraM sAhasapriyaH || 48||

rAmaH pAdagrAhaNikaM dadau pArthAya lA~NgalI |
prIyamANo haladharaH sambandhaprItimAvahan || 49||

sa mahAdhanaratnaugho vastrakambalaphenavAn |
mahAgajamahAgrAhaH patAkAshaivalAkulaH || 50||

pANDusAgaramAviddhaH pravivesha mahAnadaH |
pUrNamApUraya.nsteShAM dviShachChokAvaho.abhavat || 51||

pratijagrAha tatsarvaM dharmarAjo yudhiShThiraH |
pUjayAmAsa tA.nshchaiva vRRiShNyandhakamahArathAn || 52||

te sametA mahAtmAnaH kuruvRRiShNyandhakottamAH |
vijahruramarAvAse narAH sukRRitino yathA || 53||

tatra tatra mahApAnairutkRRiShTatalanAditaiH |
yathAyogaM yathAprIti vijahruH kuruvRRiShNayaH || 54||

evamuttamavIryAste vihRRitya divasAnbahUn |
pUjitAH kurubhirjagmuH punardvAravatIM purIm || 55||

rAmaM puraskRRitya yayurvRRiShNyandhakamahArathAH |
ratnAnyAdAya shubhrANi dattAni kurusattamaiH || 56||

vAsudevastu pArthena tatraiva saha bhArata |
uvAsa nagare ramye shakraprasthe mahAmanAH || 57||

vyacharadyamunAkUle pArthena saha bhArata || 57||

tataH subhadrA saubhadraM keshavasya priyA svasA |
jayantamiva paulomI dyutimantamajIjanat || 58||

dIrghabAhuM mahAsattvamRRiShabhAkShamari.ndamam |
subhadrA suShuve vIramabhimanyuM nararShabham || 59||

abhIshcha manyumA.nshchaiva tatastamarimardanam |
abhimanyumiti prAhurArjuniM puruSharShabham || 60||

sa sAtvatyAmatirathaH sambabhUva dhana~njayAt |
makhe nirmathyamAnAdvA shamIgarbhAddhutAshanaH || 61||

yasmi~njAte mahAbAhuH kuntIputro yudhiShThiraH |
ayutaM gA dvijAtibhyaH prAdAnniShkA.nshcha tAvataH || 62||

dayito vAsudevasya bAlyAtprabhRRiti chAbhavat |
pitRRiNAM chaiva sarveShAM prajAnAmiva chandramAH || 63||

janmaprabhRRiti kRRiShNashcha chakre tasya kriyAH shubhAH |
sa chApi vavRRidhe bAlaH shuklapakShe yathA shashI || 64||

chatuShpAdaM dashavidhaM dhanurvedamari.ndamaH |
arjunAdveda vedaj~nAtsakalaM divyamAnuSham || 65||

vij~nAneShvapi chAstrANAM sauShThave cha mahAbalaH |
kriyAsvapi cha sarvAsu visheShAnabhyashikShayat || 66||

Agame cha prayoge cha chakre tulyamivAtmanaH |
tutoSha putraM saubhadraM prekShamANo dhana~njayaH || 67||

sarvasaMhananopetaM sarvalakShaNalakShitam |
durdharShamRRiShabhaskandhaM vyAttAnanamivoragam || 68||

siMhadarpaM maheShvAsaM mattamAta~Ngavikramam |
meghadundubhinirghoShaM pUrNachandranibhAnanam || 69||

kRRiShNasya sadRRishaM shaurye vIrye rUpe tathAkRRitau |
dadarsha putraM bIbhatsurmaghavAniva taM yathA || 70||

pA~nchAlyapi cha pa~nchabhyaH patibhyaH shubhalakShaNA |
lebhe pa~ncha sutAnvIrA~nshubhAnpa~nchAchalAniva || 71||

yudhiShThirAtprativindhyaM sutasomaM vRRikodarAt |
arjunAchChrutakarmANaM shatAnIkaM cha nAkulim || 72||

sahadevAchChrutasenametAnpa~ncha mahArathAn |
pA~nchAlI suShuve vIrAnAdityAnaditiryathA || 73||

shAstrataH prativindhyaM tamUchurviprA yudhiShThiram |
parapraharaNaj~nAne prativindhyo bhavatvayam || 74||

sute somasahasre tu somArkasamatejasam |
sutasomaM maheShvAsaM suShuve bhImasenataH || 75||

shrutaM karma mahatkRRitvA nivRRittena kirITinA |
jAtaH putrastavetyevaM shrutakarmA tato.abhavat || 76||

shatAnIkasya rAjarSheH kauravyaH kurunandanaH |
chakre putraM sanAmAnaM nakulaH kIrtivardhanam || 77||

tatastvajIjanatkRRiShNA nakShatre vahnidaivate |
sahadevAtsutaM tasmAchChrutaseneti taM viduH || 78||

ekavarShAntarAstveva draupadeyA yashasvinaH |
anvajAyanta rAjendra parasparahite ratAH || 79||

jAtakarmANyAnupUrvyAchchUDopanayanAni cha |
chakAra vidhivaddhaumyasteShAM bharatasattama || 80||

kRRitvA cha vedAdhyayanaM tataH sucharitavratAH |
jagRRihuH sarvamiShvastramarjunAddivyamAnuSham || 81||

devagarbhopamaiH putrairvyUDhoraskairmahAbalaiH |
anvitA rAjashArdUla pANDavA mudamApnuvan || 82||

\hrule

\medskip
              khANDavadAhaparva
                  214
\medskip

vaishampAyana uvAcha||

indraprasthe vasantaste jaghnuranyAnnarAdhipAn |
shAsanAddhRRitarAShTrasya rAj~naH shAntanavasya cha || 1||

Ashritya dharmarAjAnaM sarvaloko.avasatsukham |
puNyalakShaNakarmANaM svadehamiva dehinaH || 2||

sa samaM dharmakAmArthAnsiSheve bharatarShabhaH |
trInivAtmasamAnbandhUnbandhumAniva mAnayan || 3||

teShAM samavibhaktAnAM kShitau dehavatAmiva |
babhau dharmArthakAmAnAM chaturtha iva pArthivaH || 4||

adhyetAraM paraM vedAH prayoktAraM mahAdhvarAH |
rakShitAraM shubhaM varNA lebhire taM janAdhipam || 5||

adhiShThAnavatI lakShmIH parAyaNavatI matiH |
bandhumAnakhilo dharmastenAsItpRRithivIkShitA || 6||

bhrAtRRibhiH sahito rAjA chaturbhiradhikaM babhau |
prayujyamAnairvitato vedairiva mahAdhvaraH || 7||

taM tu dhaumyAdayo viprAH parivAryopatasthire |
bRRihaspatisamA mukhyAH prajApatimivAmarAH || 8||

dharmarAje atiprItyA pUrNachandra ivAmale |
prajAnAM remire tulyaM netrANi hRRidayAni cha || 9||

na tu kevaladaivena prajA bhAvena remire |
yadbabhUva manaHkAntaM karmaNA sa chakAra tat || 10||

na hyayuktaM na chAsatyaM nAnRRitaM na cha vipriyam |
bhAShitaM chArubhAShasya jaj~ne pArthasya dhImataH || 11||

sa hi sarvasya lokasya hitamAtmana eva cha |
chikIrShuH sumahAtejA reme bharatasattamaH || 12||

tathA tu muditAH sarve pANDavA vigatajvarAH |
avasanpRRithivIpAlA.nstrAsayantaH svatejasA || 13||

tataH katipayAhasya bIbhatsuH kRRiShNamabravIt |
uShNAni kRRiShNa vartante gachChAmo yamunAM prati || 14||

suhRRijjanavRRitAstatra vihRRitya madhusUdana |
sAyAhne punareShyAmo rochatAM te janArdana || 15||

vAsudeva uvAcha||

kuntImAtarmamApyetadrochate yadvayaM jale |
suhRRijjanavRRitAH pArtha viharema yathAsukham || 16||

vaishampAyana uvAcha||

Amantrya dharmarAjAnamanuj~nApya cha bhArata |
jagmatuH pArthagovindau suhRRijjanavRRitau tataH || 17||

vihAradeshaM samprApya nAnAdrumavaduttamam |
gRRihairuchchAvachairyuktaM pura.ndaragRRihopamam || 18||

bhakShyairbhojyaishcha peyaishcha rasavadbhirmahAdhanaiH |
mAlyaishcha vividhairyuktaM yuktaM vArShNeyapArthayoH || 19||

AviveshaturApUrNaM ratnairuchchAvachaiH shubhaiH |
yathopajoShaM sarvashcha janashchikrIDa bhArata || 20||

vane kAshchijjale kAshchitkAshchidveshmasu chA~NganAH |
yathAdeshaM yathAprIti chikrIDuH kRRiShNapArthayoH || 21||

draupadI cha subhadrA cha vAsA.nsyAbharaNAni cha |
prayachChetAM mahArhANi strINAM te sma madotkaTe || 22||

kAshchitprahRRiShTA nanRRitushchukrushushcha tathAparAH |
jahasushchAparA nAryaH papushchAnyA varAsavam || 23||

rurudushchAparAstatra prajaghnushcha parasparam |
mantrayAmAsuranyAshcha rahasyAni parasparam || 24||

veNuvINAmRRida~NgAnAM manoj~nAnAM cha sarvashaH |
shabdenApUryate ha sma tadvanaM susamRRiddhimat || 25||

tasmi.nstathA vartamAne kurudAshArhanandanau |
samIpe jagmatuH ka~nchiduddeshaM sumanoharam || 26||

tatra gatvA mahAtmAnau kRRiShNau parapura~njayau |
mahArhAsanayo rAja.nstatastau saMniShIdatuH || 27||

tatra pUrvavyatItAni vikrAntAni ratAni cha |
bahUni kathayitvA tau remAte pArthamAdhavau || 28||

tatropaviShTau muditau nAkapRRiShThe.ashvinAviva |
abhyagachChattadA vipro vAsudevadhana~njayau || 29||

bRRihachChAlapratIkAshaH prataptakanakaprabhaH |
haripi~Ngo harishmashruH pramANAyAmataH samaH || 30||

taruNAdityasa~NkAshaH kRRiShNavAsA jaTAdharaH |
padmapatrAnanaH pi~NgastejasA prajvalanniva || 31||

upasRRiShTaM tu taM kRRiShNau bhrAjamAnaM dvijottamam |
arjuno vAsudevashcha tUrNamutpatya tasthatuH || 32||

\hrule

\medskip
                  215
\medskip

vaishampAyana uvAcha||

so.abravIdarjunaM chaiva vAsudevaM cha sAtvatam |
lokapravIrau tiShThantau khANDavasya samIpataH || 1||

brAhmaNo bahubhoktAsmi bhu~nje.aparimitaM sadA |
bhikShe vArShNeyapArthau vAmekAM tRRiptiM prayachChatAm || 2||

evamuktau tamabrUtAM tatastau kRRiShNapANDavau |
kenAnnena bhavA.nstRRipyettasyAnnasya yatAvahe || 3||

evamuktaH sa bhagavAnabravIttAvubhau tataH |
bhAShamANau tadA vIrau kimannaM kriyatAmiti || 4||

nAhamannaM bubhukShe vai pAvakaM mAM nibodhatam |
yadannamanurUpaM me tadyuvAM samprayachChatam || 5||

idamindraH sadA dAvaM khANDavaM parirakShati |
taM na shaknomyahaM dagdhuM rakShyamANaM mahAtmanA || 6||

vasatyatra sakhA tasya takShakaH pannagaH sadA |
sagaNastatkRRite dAvaM parirakShati vajrabhRRit || 7||

tatra bhUtAnyanekAni rakShyante sma prasa~NgataH |
taM didhakShurna shaknomi dagdhuM shakrasya tejasA || 8||

sa mAM prajvalitaM dRRiShTvA meghAmbhobhiH pravarShati |
tato dagdhuM na shaknomi didhakShurdAvamIpsitam || 9||

sa yuvAbhyAM sahAyAbhyAmastravidbhyAM samAgataH |
daheyaM khANDavaM dAvametadannaM vRRitaM mayA || 10||

yuvAM hyudakadhArAstA bhUtAni cha samantataH |
uttamAstravido samyaksarvato vArayiShyathaH || 11||

evamukte pratyuvAcha bIbhatsurjAtavedasam |
didhakShuM khANDavaM dAvamakAmasya shatakratoH || 12||

uttamAstrANi me santi divyAni cha bahUni cha |
yairahaM shaknuyAM yoddhumapi vajradharAnbahUn || 13||

dhanurme nAsti bhagavanbAhuvIryeNa saMmitam |
kurvataH samare yatnaM vegaM yadviShaheta me || 14||

sharaishcha me.artho bahubhirakShayaiH kShipramasyataH |
na hi voDhuM rathaH shaktaH sharAnmama yathepsitAn || 15||

ashvA.nshcha divyAnichCheyaM pANDurAnvAtaraMhasaH |
rathaM cha meghanirghoShaM sUryapratimatejasam || 16||

tathA kRRiShNasya vIryeNa nAyudhaM vidyate samam |
yena nAgAnpishAchA.nshcha nihanyAnmAdhavo raNe || 17||

upAyaM karmaNaH siddhau bhagavanvaktumarhasi |
nivArayeyaM yenendraM varShamANaM mahAvane || 18||

pauruSheNa tu yatkAryaM tatkartArau sva pAvaka |
karaNAni samarthAni bhagavandAtumarhasi || 19||

\hrule

\medskip
                  216
\medskip

vaishampAyana uvAcha||

evamuktastu bhagavAndhUmaketurhutAshanaH |
chintayAmAsa varuNaM lokapAlaM didRRikShayA || 1||

Adityamudake devaM nivasantaM jaleshvaram || 1||

sa cha tachchintitaM j~nAtvA darshayAmAsa pAvakam |
tamabravIddhUmaketuH pratipUjya jaleshvaram || 2||

chaturthaM lokapAlAnAM rakShitAraM maheshvaram || 2||

somena rAj~nA yaddattaM dhanushchaiveShudhI cha te |
tatprayachChobhayaM shIghraM rathaM cha kapilakShaNam || 3||

kAryaM hi sumahatpArtho gANDIvena kariShyati |
chakreNa vAsudevashcha tanmadarthe pradIyatAm || 4||

dadAnItyeva varuNaH pAvakaM pratyabhAShata || 4||

tato.adbhutaM mahAvIryaM yashaHkIrtivivardhanam |
sarvashastrairanAdhRRiShyaM sarvashastrapramAthi cha || 5||

sarvAyudhamahAmAtraM parasenApradharShaNam || 5||

ekaM shatasahasreNa saMmitaM rAShTravardhanam |
chitramuchchAvachairvarNaiH shobhitaM shlakShNamavraNam || 6||

devadAnavagandharvaiH pUjitaM shAshvatIH samAH |
prAdAdvai dhanuratnaM tadakShayyau cha maheShudhI || 7||

rathaM cha divyAshvayujaM kapipravaraketanam |
upetaM rAjatairashvairgAndharvairhemamAlibhiH || 8||

pANDurAbhrapratIkAshairmanovAyusamairjave || 8||

sarvopakaraNairyuktamajayyaM devadAnavaiH |
bhAnumantaM mahAghoShaM sarvabhUtamanoharam || 9||

sasarja yatsvatapasA bhauvano bhuvanaprabhuH |
prajApatiranirdeshyaM yasya rUpaM raveriva || 10||

yaM sma somaH samAruhya dAnavAnajayatprabhuH |
nagameghapratIkAshaM jvalantamiva cha shriyA || 11||

AshritA taM rathashreShThaM shakrAyudhasamA shubhA |
tApanIyA suruchirA dhvajayaShTiranuttamA || 12||

tasyAM tu vAnaro divyaH siMhashArdUlalakShaNaH |
vinardanniva tatrasthaH sa.nsthito mUrdhnyashobhata || 13||

dhvaje bhUtAni tatrAsanvividhAni mahAnti cha |
nAdena ripusainyAnAM yeShAM sa~nj~nA praNashyati || 14||

sa taM nAnApatAkAbhiH shobhitaM rathamuttamam |
pradakShiNamupAvRRitya daivatebhyaH praNamya cha || 15||

saMnaddhaH kavachI khaDgI baddhagodhA~NgulitravAn |
Aruroha rathaM pArtho vimAnaM sukRRitI yathA || 16||

tachcha divyaM dhanuHshreShThaM brahmaNA nirmitaM purA |
gANDIvamupasa~NgRRihya babhUva mudito.arjunaH || 17||

hutAshanaM namaskRRitya tatastadapi vIryavAn |
jagrAha balamAsthAya jyayA cha yuyuje dhanuH || 18||

maurvyAM tu yujyamAnAyAM balinA pANDavena ha |
ye.ashRRiNvankUjitaM tatra teShAM vai vyathitaM manaH || 19||

labdhvA rathaM dhanushchaiva tathAkShayyau maheShudhI |
babhUva kalyaH kaunteyaH prahRRiShTaH sAhyakarmaNi || 20||

vajranAbhaM tatashchakraM dadau kRRiShNAya pAvakaH |
AgneyamastraM dayitaM sa cha kalyo.abhavattadA || 21||

abravItpAvakashchainametena madhusUdana |
amAnuShAnapi raNe vijeShyasi na sa.nshayaH || 22||

anena tvaM manuShyANAM devAnAmapi chAhave |
rakShaHpishAchadaityAnAM nAgAnAM chAdhikaH sadA || 23||

bhaviShyasi na sa.ndehaH pravarArinibarhaNe || 23||

kShiptaM kShiptaM raNe chaitattvayA mAdhava shatruShu |
hatvApratihataM sa~Nkhye pANimeShyati te punaH || 24||

varuNashcha dadau tasmai gadAmashaniniHsvanAm |
daityAntakaraNIM ghorAM nAmnA kaumodakIM hareH || 25||

tataH pAvakamabrUtAM prahRRiShTau kRRiShNapANDavau |
kRRitAstrau shastrasampannau rathinau dhvajinAvapi || 26||

kalyau svo bhagavanyoddhumapi sarvaiH surAsuraiH |
kiM punarvajriNaikena pannagArthe yuyutsunA || 27||

arjuna uvAcha||

chakramastraM cha vArShNeyo visRRijanyudhi vIryavAn |
triShu lokeShu tannAsti yanna jIyAjjanArdanaH || 28||

gANDIvaM dhanurAdAya tathAkShayyau maheShudhI |
ahamapyutsahe lokAnvijetuM yudhi pAvaka || 29||

sarvataH parivAryainaM dAvena mahatA prabho |
kAmaM samprajvalAdyaiva kalyau svaH sAhyakarmaNi || 30||

vaishampAyana uvAcha||

evamuktaH sa bhagavAndAshArheNArjunena cha |
taijasaM rUpamAsthAya dAvaM dagdhuM prachakrame || 31||

sarvataH parivAryAtha saptArchirjvalanastadA |
dadAha khANDavaM kruddho yugAntamiva darshayan || 32||

parigRRihya samAviShTastadvanaM bharatarShabha |
meghastanitanirghoShaM sarvabhUtAni nirdahan || 33||

dahyatastasya vibabhau rUpaM dAvasya bhArata |
meroriva nagendrasya kA~nchanasya mahAdyuteH || 34||

\hrule

\medskip
                  217
\medskip

vaishampAyana uvAcha||

tau rathAbhyAM naravyAghrau dAvasyobhayataH sthitau |
dikShu sarvAsu bhUtAnAM chakrAte kadanaM mahat || 1||

yatra yatra hi dRRishyante prANinaH khANDavAlayAH |
palAyantastatra tatra tau vIrau paryadhAvatAm || 2||

ChidraM hi na prapashyanti rathayorAshuvikramAt |
AviddhAviva dRRishyete rathinau tau rathottamau || 3||

khANDave dahyamAne tu bhUtAnyatha sahasrashaH |
utpeturbhairavAnnAdAnvinadanto disho dasha || 4||

dagdhaikadeshA bahavo niShTaptAshcha tathApare |
sphuTitAkShA vishIrNAshcha viplutAshcha vichetasaH || 5||

samAli~Ngya sutAnanye pitRRinmAtRRi.nstathApare |
tyaktuM na shekuH snehena tathaiva nidhanaM gatAH || 6||

vikRRitairdarshanairanye samutpetuH sahasrashaH |
tatra tatra vighUrNantaH punaragnau prapedire || 7||

dagdhapakShAkShicharaNA vicheShTanto mahItale |
tatra tatra sma dRRishyante vinashyantaH sharIriNaH || 8||

jalasthAneShu sarveShu kvAthyamAneShu bhArata |
gatasattvAH sma dRRishyante kUrmamatsyAH sahasrashaH || 9||

sharIraiH sampradIptaishcha dehavanta ivAgnayaH |
adRRishyanta vane tasminprANinaH prANasa~NkShaye || 10||

tA.nstathotpatataH pArthaH sharaiH sa~nChidya khaNDashaH |
dIpyamAne tataH prAsyatprahasankRRiShNavartmani || 11||

te sharAchitasarvA~NgA vinadanto mahAravAn |
Urdhvamutpatya vegena nipetuH pAvake punaH || 12||

sharairabhyAhatAnAM cha dahyatAM cha vanaukasAm |
virAvaH shrUyate ha sma samudrasyeva mathyataH || 13||

vahneshchApi prahRRiShTasya khamutpeturmahArchiShaH |
janayAmAsurudvegaM sumahAntaM divaukasAm || 14||

tato jagmurmahAtmAnaH sarva eva divaukasaH |
sharaNaM devarAjAnaM sahasrAkShaM pura.ndaram || 15||

devA UchuH||

kiM nvime mAnavAH sarve dahyante kRRiShNavartmanA |
kachchinna sa~NkShayaH prApto lokAnAmamareshvara || 16||

vaishampAyana uvAcha||

tachChrutvA vRRitrahA tebhyaH svayamevAnvavekShya cha |
khANDavasya vimokShArthaM prayayau harivAhanaH || 17||

mahatA meghajAlena nAnArUpeNa vajrabhRRit |
AkAshaM samavastIrya pravavarSha sureshvaraH || 18||

tato.akShamAtrA visRRijandhArAH shatasahasrashaH |
abhyavarShatsahasrAkShaH pAvakaM khANDavaM prati || 19||

asamprAptAstu tA dhArAstejasA jAtavedasaH |
kha eva samashuShyanta na kAshchitpAvakaM gatAH || 20||

tato namuchihA kruddho bhRRishamarchiShmatastadA |
punarevAbhyavarShattamambhaH pravisRRijanbahu || 21||

archirdhArAbhisambaddhaM dhUmavidyutsamAkulam |
babhUva tadvanaM ghoraM stanayitnusaghoShavat || 22||

\hrule

\medskip
                  218
\medskip

vaishampAyana uvAcha||

tasyAbhivarShato vAri pANDavaH pratyavArayat |
sharavarSheNa bIbhatsuruttamAstrANi darshayan || 1||

sharaiH samantataH sarvaM khANDavaM chApi pANDavaH |
ChAdayAmAsa tadvarShamapakRRiShya tato vanAt || 2||

na cha sma ki~nchichChaknoti bhUtaM nishcharituM tataH |
sa~nChAdyamAne khagamairasyatA savyasAchinA || 3||

takShakastu na tatrAsItsarparAjo mahAbalaH |
dahyamAne vane tasminkurukShetre.abhavattadA || 4||

ashvasenastu tatrAsIttakShakasya suto balI |
sa yatnamakarottIvraM mokShArthaM havyavAhanAt || 5||

na shashAka vinirgantuM kaunteyasharapIDitaH |
mokShayAmAsa taM mAtA nigIrya bhujagAtmajA || 6||

tasya pUrvaM shiro grastaM puchChamasya nigIryate |
UrdhvamAchakrame sA tu pannagI putragRRiddhinI || 7||

tasyAstIkShNena bhallena pRRithudhAreNa pANDavaH |
shirashchichCheda gachChantyAstAmapashyatsureshvaraH || 8||

taM mumochayiShurvajrI vAtavarSheNa pANDavam |
mohayAmAsa tatkAlamashvasenastvamuchyata || 9||

tAM cha mAyAM tadA dRRiShTvA ghorAM nAgena va~nchitaH |
dvidhA tridhA cha chichCheda khagatAneva bhArata || 10||

shashApa taM cha sa~Nkruddho bIbhatsurjihmagAminam |
pAvako vAsudevashcha apratiShTho bhavediti || 11||

tato jiShNuH sahasrAkShaM khaM vitatyeShubhiH shitaiH |
yodhayAmAsa sa~Nkruddho va~nchanAM tAmanusmaran || 12||

devarADapi taM dRRiShTvA sa.nrabdhamiva phalgunam |
svamastramasRRijaddIptaM yattatAnAkhilaM nabhaH || 13||

tato vAyurmahAghoShaH kShobhayansarvasAgarAn |
viyatstho.ajanayanmeghA~njaladhArAmucho.a.akulAn || 14||

tadvighAtArthamasRRijadarjuno.apyastramuttamam |
vAyavyamevAbhimantrya pratipattivishAradaH || 15||

tenendrAshanimeghAnAM vIryaujastadvinAshitam |
jaladhArAshcha tAH shoShaM jagmurneshushcha vidyutaH || 16||

kShaNena chAbhavadvyoma samprashAntarajastamaH |
sukhashItAnilaguNaM prakRRitisthArkamaNDalam || 17||

niShpratIkArahRRiShTashcha hutabhugvividhAkRRitiH |
prajajvAlAtulArchiShmAnsvanAdaiH pUraya~njagat || 18||

kRRiShNAbhyAM rakShitaM dRRiShTvA taM cha dAvamaha~NkRRitAH |
samutpeturathAkAshaM suparNAdyAH patatriNaH || 19||

garuDA vajrasadRRishaiH pakShatuNDanakhaistathA |
prahartukAmAH sampeturAkAshAtkRRiShNapANDavau || 20||

tathaivoragasa~NghAtAH pANDavasya samIpataH |
utsRRijanto viShaM ghoraM nishcherurjvalitAnanAH || 21||

tA.nshchakarta sharaiH pArthaH saroShAndRRishya khecharAn |
vivashAshchApatandIptaM dehAbhAvAya pAvakam || 22||

tataH surAH sagandharvA yakSharAkShasapannagAH |
utpeturnAdamatulamutsRRijanto raNArthiNaH || 23||

ayaHkaNapachakrAshmabhushuNDyudyatabAhavaH |
kRRiShNapArthau jighA.nsantaH krodhasaMmUrchChitaujasaH || 24||

teShAmabhivyAharatAM shastravarShaM cha mu~nchatAm |
pramamAthottamA~NgAni bIbhatsurnishitaiH sharaiH || 25||

kRRiShNashcha sumahAtejAshchakreNArinihA tadA |
daityadAnavasa~NghAnAM chakAra kadanaM mahat || 26||

athApare sharairviddhAshchakravegeritAstadA |
velAmiva samAsAdya vyAtiShThanta mahaujasaH || 27||

tataH shakro.abhisa~NkruddhastridashAnAM maheshvaraH |
pANDuraM gajamAsthAya tAvubhau samabhidravat || 28||

ashaniM gRRihya tarasA vajramastramavAsRRijat |
hatAvetAviti prAha surAnasurasUdanaH || 29||

tataH samudyatAM dRRiShTvA devendreNa mahAshanim |
jagRRihuH sarvashastrANi svAni svAni surAstadA || 30||

kAladaNDaM yamo rAjA shibikAM cha dhaneshvaraH |
pAshaM cha varuNastatra vichakraM cha tathA shivaH || 31||

oShadhIrdIpyamAnAshcha jagRRihAte.ashvinAvapi |
jagRRihe cha dhanurdhAtA musalaM cha jayastathA || 32||

parvataM chApi jagrAha kruddhastvaShTA mahAbalaH |
a.nshastu shaktiM jagrAha mRRityurdevaH parashvadham || 33||

pragRRihya parighaM ghoraM vichachArAryamA api |
mitrashcha kShuraparyantaM chakraM gRRihya vyatiShThata || 34||

pUShA bhagashcha sa~NkruddhaH savitA cha vishAM pate |
AttakArmukanistri.nshAH kRRiShNapArthAvabhidrutAH || 35||

rudrAshcha vasavashchaiva marutashcha mahAbalAH |
vishvedevAstathA sAdhyA dIpyamAnAH svatejasA || 36||

ete chAnye cha bahavo devAstau puruShottamau |
kRRiShNapArthau jighA.nsantaH pratIyurvividhAyudhAH || 37||

tatrAdbhutAnyadRRishyanta nimittAni mahAhave |
yugAntasamarUpANi bhUtotsAdAya bhArata || 38||

tathA tu dRRiShTvA sa.nrabdhaM shakraM devaiH sahAchyutau |
abhItau yudhi durdharShau tasthatuH sajjakArmukau || 39||

AgatA.nshchaiva tAndRRiShTvA devAnekaikashastataH |
nyavArayetAM sa~Nkruddhau bANairvajropamaistadA || 40||

asakRRidbhagnasa~NkalpAH surAshcha bahushaH kRRitAH |
bhayAdraNaM parityajya shakramevAbhishishriyuH || 41||

dRRiShTvA nivAritAndevAnmAdhavenArjunena cha |
Ashcharyamagama.nstatra munayo divi viShThitAH || 42||

shakrashchApi tayorvIryamupalabhyAsakRRidraNe |
babhUva paramaprIto bhUyashchaitAvayodhayat || 43||

tato.ashmavarShaM sumahadvyasRRijatpAkashAsanaH |
bhUya eva tadA vIryaM jij~nAsuH savyasAchinaH || 44||

tachCharairarjuno varShaM pratijaghne.atyamarShaNaH || 44||

viphalaM kriyamANaM tatsamprekShya cha shatakratuH |
bhUyaH sa.nvardhayAmAsa tadvarShaM devarADatha || 45||

so.ashmavarShaM mahAvegairiShubhiH pAkashAsaniH |
vilayaM gamayAmAsa harShayanpitaraM tadA || 46||

samutpATya tu pANibhyAM mandarAchChikharaM mahat |
sadrumaM vyasRRijachChakro jighA.nsuH pANDunandanam || 47||

tato.arjuno vegavadbhirjvalitAgrairajihmagaiH |
bANairvidhva.nsayAmAsa gireH shRRi~NgaM sahasradhA || 48||

girervishIryamANasya tasya rUpaM tadA babhau |
sArkachandragrahasyeva nabhasaH pravishIryataH || 49||

tenAvAkpatatA dAve shailena mahatA bhRRisham |
bhUya eva hatAstatra prANinaH khANDavAlayAH || 50||

\hrule

\medskip
                  219
\medskip

vaishampAyana uvAcha||

tathA shailanipAtena bhIShitAH khANDavAlayAH |
dAnavA rAkShasA nAgAstarakShvRRikShavanaukasaH || 1||

dvipAH prabhinnAH shArdUlAH siMhAH kesariNastathA || 1||

mRRigAshcha mahiShAshchaiva shatashaH pakShiNastathA |
samudvignA visasRRipustathAnyA bhUtajAtayaH || 2||

taM dAvaM samudIkShantaH kRRiShNau chAbhyudyatAyudhau |
utpAtanAdashabdena santrAsita ivAbhavan || 3||

svatejobhAsvaraM chakramutsasarja janArdanaH |
tena tA jAtayaH kShudrAH sadAnavanishAcharAH || 4||

nikRRittAH shatashaH sarvA nipeturanalaM kShaNAt || 4||

adRRishyanrAkShasAstatra kRRiShNachakravidAritAH |
vasArudhirasampRRiktAH sandhyAyAmiva toyadAH || 5||

pishAchAnpakShiNo nAgAnpashU.nshchApi sahasrashaH |
nighna.nshcharati vArShNeyaH kAlavattatra bhArata || 6||

kShiptaM kShiptaM hi tachchakraM kRRiShNasyAmitraghAtinaH |
hatvAnekAni sattvAni pANimeti punaH punaH || 7||

tathA tu nighnatastasya sarvasattvAni bhArata |
babhUva rUpamatyugraM sarvabhUtAtmanastadA || 8||

sametAnAM cha devAnAM dAnavAnAM cha sarvashaH |
vijetA nAbhavatkashchitkRRiShNapANDavayormRRidhe || 9||

tayorbalAtparitrAtuM taM dAvaM tu yadA surAH |
nAshaknuva~nshamayituM tadAbhUvanparA~NmukhAH || 10||

shatakratushcha samprekShya vimukhAndevatAgaNAn |
babhUvAvasthitaH prItaH prasha.nsankRRiShNapANDavau || 11||

nivRRitteShu tu deveShu vAguvAchAsharIriNI |
shatakratumabhiprekShya mahAgambhIraniHsvanA || 12||

na te sakhA saMnihitastakShakaH pannagottamaH |
dAhakAle khANDavasya kurukShetraM gato hyasau || 13||

na cha shakyau tvayA jetuM yuddhe.asminsamavasthitau |
vAsudevArjunau shakra nibodhedaM vacho mama || 14||

naranArAyaNau devau tAvetau vishrutau divi |
bhavAnapyabhijAnAti yadvIryau yatparAkramau || 15||

naitau shakyau durAdharShau vijetumajitau yudhi |
api sarveShu lokeShu purANAvRRiShisattamau || 16||

pUjanIyatamAvetAvapi sarvaiH surAsuraiH |
sayakSharakShogandharvanarakiMnarapannagaiH || 17||

tasmAditaH suraiH sArdhaM gantumarhasi vAsava |
diShTaM chApyanupashyaitatkhANDavasya vinAshanam || 18||

iti vAchamabhishrutya tathyamityamareshvaraH |
kopAmarShau samutsRRijya sampratasthe divaM tadA || 19||

taM prasthitaM mahAtmAnaM samavekShya divaukasaH |
tvaritAH sahitA rAjannanujagmuH shatakratum || 20||

devarAjaM tadA yAntaM saha devairudIkShya tu |
vAsudevArjunau vIrau siMhanAdaM vinedatuH || 21||

devarAje gate rAjanprahRRiShTau kRRiShNapANDavau |
nirvisha~NkaM punardAvaM dAhayAmAsatustadA || 22||

sa mAruta ivAbhrANi nAshayitvArjunaH surAn |
vyadhamachCharasampAtaiH prANinaH khANDavAlayAn || 23||

na cha sma ki~nchichChaknoti bhUtaM nishcharituM tataH |
sa~nChidyamAnamiShubhirasyatA savyasAchinA || 24||

nAshaka.nstatra bhUtAni mahAntyapi raNe.arjunam |
nirIkShitumamogheShuM kariShyanti kuto raNam || 25||

shatenaikaM cha vivyAdha shataM chaikena patriNA |
vyasavaste.apatannagnau sAkShAtkAlahatA iva || 26||

na chAlabhanta te sharma rodhaHsu viShameShu cha |
pitRRidevanivAseShu santApashchApyajAyata || 27||

bhUtasa~NghasahasrAshcha dInAshchakrurmahAsvanam |
ruruvurvAraNAshchaiva tathaiva mRRigapakShiNaH || 28||

tena shabdena vitresurga~NgodadhicharA jhaShAH || 28||

na hyarjunaM mahAbAhuM nApi kRRiShNaM mahAbalam |
nirIkShituM vai shaknoti kashchidyoddhuM kutaH punaH || 29||

ekAyanagatA ye.api niShpatantyatra kechana |
rAkShasAndAnavAnnAgA~njaghne chakreNa tAnhariH || 30||

te vibhinnashirodehAshchakravegAdgatAsavaH |
peturAsye mahAkAyA dIptasya vasuretasaH || 31||

sa mA.nsarudhiraughaishcha medaughaishcha samIritaH |
uparyAkAshago vahnirvidhUmaH samadRRishyata || 32||

dIptAkSho dIptajihvashcha dIptavyAttamahAnanaH |
dIptordhvakeshaH pi~NgAkShaH pibanprANabhRRitAM vasAm || 33||

tAM sa kRRiShNArjunakRRitAM sudhAM prApya hutAshanaH |
babhUva muditastRRiptaH parAM nirvRRitimAgataH || 34||

athAsuraM mayaM nAma takShakasya niveshanAt |
vipradravantaM sahasA dadarsha madhusUdanaH || 35||

tamagniH prArthayAmAsa didhakShurvAtasArathiH |
dehavAnvai jaTI bhUtvA nada.nshcha jalado yathA || 36||

jighA.nsurvAsudevashcha chakramudyamya viShThitaH || 36||

sa chakramudyataM dRRiShTvA didhakShuM cha hutAshanam |
abhidhAvArjunetyevaM mayashchukrosha bhArata || 37||

tasya bhItasvanaM shrutvA mA bhairiti dhana~njayaH |
pratyuvAcha mayaM pArtho jIvayanniva bhArata || 38||

taM pArthenAbhaye datte namucherbhrAtaraM mayam |
na hantumaichChaddAshArhaH pAvako na dadAha cha || 39||

tasminvane dahyamAne ShaDagnirna dadAha cha |
ashvasenaM mayaM chApi chaturaH shAr~NgakAniti || 40||

\hrule

\medskip
              shAr.ngakopAkhyAnam.h
                  220
\medskip

janamejaya uvAcha||

kimarthaM shAr~NgakAnagnirna dadAha tathAgate |
tasminvane dahyamAne brahmannetadvadAshu me || 1||

adAhe hyashvasenasya dAnavasya mayasya cha |
kAraNaM kIrtitaM brahma~nshAr~NgakAnAM na kIrtitam || 2||

tadetadadbhutaM brahma~nshAr~NgAnAmavinAshanam |
kIrtayasvAgnisaMmarde kathaM te na vinAshitAH || 3||

vaishampAyana uvAcha||

yadarthaM shAr~NgakAnagnirna dadAha tathAgate |
tatte sarvaM yathAvRRittaM kathayiShyAmi bhArata || 4||

dharmaj~nAnAM mukhyatamastapasvI sa.nshitavrataH |
AsInmaharShiH shrutavAnmandapAla iti shrutaH || 5||

sa mArgamAsthito rAjannRRiShINAmUrdhvaretasAm |
svAdhyAyavAndharmaratastapasvI vijitendriyaH || 6||

sa gatvA tapasaH pAraM dehamutsRRijya bhArata |
jagAma pitRRilokAya na lebhe tatra tatphalam || 7||

sa lokAnaphalAndRRiShTvA tapasA nirjitAnapi |
paprachCha dharmarAjasya samIpasthAndivaukasaH || 8||

kimarthamAvRRitA lokA mamaite tapasArjitAH |
kiM mayA na kRRitaM tatra yasyedaM karmaNaH phalam || 9||

tatrAhaM tatkariShyAmi yadarthamidamAvRRitam |
phalametasya tapasaH kathayadhvaM divaukasaH || 10||

devA UchuH||

RRiNino mAnavA brahma~njAyante yena tachChRRiNu |
kriyAbhirbrahmacharyeNa prajayA cha na sa.nshayaH || 11||

tadapAkriyate sarvaM yaj~nena tapasA sutaiH |
tapasvI yaj~nakRRichchAsi na tu te vidyate prajA || 12||

ta ime prasavasyArthe tava lokAH samAvRRitAH |
prajAyasva tato lokAnupabhoktAsi shAshvatAn || 13||

punnAmno narakAtputrastrAtIti pitaraM mune |
tasmAdapatyasantAne yatasva dvijasattama || 14||

vaishampAyana uvAcha||

tachChrutvA mandapAlastu teShAM vAkyaM divaukasAm |
kva nu shIghramapatyaM syAdbahulaM chetyachintayat || 15||

sa chintayannabhyagachChadbahulaprasavAnkhagAn |
shAr~NgikAM shAr~Ngako bhUtvA jaritAM samupeyivAn || 16||

tasyAM putrAnajanayachchaturo brahmavAdinaH |
tAnapAsya sa tatraiva jagAma lapitAM prati || 17||

bAlAnsutAnaNDagatAnmAtrA saha munirvane || 17||

tasmingate mahAbhAge lapitAM prati bhArata |
apatyasnehasa.nvignA jaritA bahvachintayat || 18||

tena tyaktAnasantyAjyAnRRiShInaNDagatAnvane |
nAjahatputrakAnArtA jaritA khANDave nRRipa || 19||

babhAra chaitAnsa~njAtAnsvavRRittyA snehaviklavA || 19||

tato.agniM khANDavaM dagdhumAyAntaM dRRiShTavAnRRiShiH |
mandapAlashchara.nstasminvane lapitayA saha || 20||

taM sa~NkalpaM viditvAsya j~nAtvA putrA.nshcha bAlakAn |
so.abhituShTAva viprarShirbrAhmaNo jAtavedasam || 21||

putrAnparidadadbhIto lokapAlaM mahaujasam || 21||

mandapAla uvAcha||

tvamagne sarvadevAnAM mukhaM tvamasi havyavAT |
tvamantaH sarvabhUtAnAM gUDhashcharasi pAvaka || 22||

tvAmekamAhuH kavayastvAmAhustrividhaM punaH |
tvAmaShTadhA kalpayitvA yaj~navAhamakalpayan || 23||

tvayA sRRiShTamidaM vishvaM vadanti paramarShayaH |
tvadRRite hi jagatkRRitsnaM sadyo na syAddhutAshana || 24||

tubhyaM kRRitvA namo viprAH svakarmavijitAM gatim |
gachChanti saha patnIbhiH sutairapi cha shAshvatIm || 25||

tvAmagne jaladAnAhuH khe viShaktAnsavidyutaH |
dahanti sarvabhUtAni tvatto niShkramya hAyanAH || 26||

jAtavedastavaiveyaM vishvasRRiShTirmahAdyute |
tavaiva karma vihitaM bhUtaM sarvaM charAcharam || 27||

tvayApo vihitAH pUrvaM tvayi sarvamidaM jagat |
tvayi havyaM cha kavyaM cha yathAvatsampratiShThitam || 28||

agne tvameva jvalanastvaM dhAtA tvaM bRRihaspatiH |
tvamashvinau yamau mitraH somastvamasi chAnilaH || 29||

vaishampAyana uvAcha||

evaM stutastatastena mandapAlena pAvakaH |
tutoSha tasya nRRipate muneramitatejasaH || 30||

uvAcha chainaM prItAtmA kimiShTaM karavANi te || 30||

tamabravInmandapAlaH prA~njalirhavyavAhanam |
pradahankhANDavaM dAvaM mama putrAnvisarjaya || 31||

tatheti tatpratishrutya bhagavAnhavyavAhanaH |
khANDave tena kAlena prajajvAla didhakShayA || 32||

\hrule

\medskip
                  221
\medskip

vaishampAyana uvAcha||

tataH prajvalite shukre shAr~NgakAste suduHkhitAH |
vyathitAH paramodvignA nAdhijagmuH parAyaNam || 1||

nishAmya putrakAnbAlAnmAtA teShAM tapasvinI |
jaritA duHkhasantaptA vilalApa nareshvara || 2||

ayamagnirdahankakShamita AyAti bhIShaNaH |
jagatsa.ndIpayanbhImo mama duHkhavivardhanaH || 3||

ime cha mAM karShayanti shishavo mandachetasaH |
abarhAshcharaNairhInAH pUrveShAM naH parAyaNam || 4||

trAsaya.nshchAyamAyAti lelihAno mahIruhAn || 4||

ashaktimattvAchcha sutA na shaktAH saraNe mama |
AdAya cha na shaktAsmi putrAnsaritumanyataH || 5||

na cha tyaktumahaM shaktA hRRidayaM dUyatIva me |
kaM nu jahyAmahaM putraM kamAdAya vrajAmyaham || 6||

kiM nu me syAtkRRitaM kRRitvA manyadhvaM putrakAH katham |
chintayAnA vimokShaM vo nAdhigachChAmi ki~nchana || 7||

ChAdayitvA cha vo gAtraiH kariShye maraNaM saha || 7||

jaritArau kulaM hIdaM jyeShThatvena pratiShThitam |
sArisRRikvaH prajAyeta pitRRiNAM kulavardhanaH || 8||

stambamitrastapaH kuryAddroNo brahmaviduttamaH |
ityevamuktvA prayayau pitA vo nirghRRiNaH purA || 9||

kamupAdAya shakyeta gantuM kasyApaduttamA |
kiM nu kRRitvA kRRitaM kAryaM bhavediti cha vihvalA || 10||

nApashyatsvadhiyA mokShaM svasutAnAM tadAnalAt |
evaM bruvantIM shAr~NgAste pratyUchuratha mAtaram || 11||

snehamutsRRijya mAtastvaM pata yatra na havyavAT |
asmAsu hi vinaShTeShu bhavitAraH sutAstava || 12||

tvayi mAtarvinaShTAyAM na naH syAtkulasantatiH || 12||

anvavekShyaitadubhayaM kShamaM syAdyatkulasya naH |
tadvai kartuM paraH kAlo mAtareSha bhavettava || 13||

mA vai kulavinAshAya snehaM kArShIH suteShu naH |
na hIdaM karma moghaM syAllokakAmasya naH pituH || 14||

jaritovAcha||

idamAkhorbilaM bhUmau vRRikShasyAsya samIpataH |
tadAvishadhvaM tvaritA vahneratra na vo bhayam || 15||

tato.ahaM pA.nsunA ChidramapidhAsyAmi putrakAH |
evaM pratikRRitaM manye jvalataH kRRiShNavartmanaH || 16||

tata eShyAmyatIte.agnau vihartuM pA.nsusa~nchayam |
rochatAmeSha vopAyo vimokShAya hutAshanAt || 17||

shAr~NgakA UchuH||

abarhAnmA.nsabhUtAnnaH kravyAdAkhurvinAshayet |
pashyamAnA bhayamidaM na shakShyAmo niShevitum || 18||

kathamagnirna no dahyAtkathamAkhurna bhakShayet |
kathaM na syAtpitA moghaH kathaM mAtA dhriyeta naH || 19||

bila AkhorvinAshaH syAdagnerAkAshachAriNAm |
anvavekShyaitadubhayaM shreyAndAho na bhakShaNam || 20||

garhitaM maraNaM naH syAdAkhunA khAdatA bile |
shiShTAdiShTaH parityAgaH sharIrasya hutAshanAt || 21||

\hrule

\medskip
                  222
\medskip

jaritovAcha||

asmAdbilAnniShpatitaM shyena AkhuM jahAra tam |
kShudraM gRRihItvA pAdAbhyAM bhayaM na bhavitA tataH || 1||

shAr~NgakA UchuH||

na hRRitaM taM vayaM vidmaH shyenenAkhuM katha~nchana |
anye.api bhavitAro.atra tebhyo.api bhayameva naH || 2||

sa.nshayo hyagnirAgachCheddRRiShTaM vAyornivartanam |
mRRityurno bilavAsibhyo bhavenmAtarasa.nshayam || 3||

niHsa.nshayAtsa.nshayito mRRityurmAtarvishiShyate |
chara khe tvaM yathAnyAyaM putrAnvetsyasi shobhanAn || 4||

jaritovAcha||

ahaM vai shyenamAyAntamadrAkShaM bilamantikAt |
sa~ncharantaM samAdAya jahArAkhuM bilAdbalI || 5||

taM patantamahaM shyenaM tvaritA pRRiShThato.anvagAm |
AshiSho.asya prayu~njAnA harato mUShakaM bilAt || 6||

yo no dveShTAramAdAya shyenarAja pradhAvasi |
bhava tvaM divamAsthAya niramitro hiraNmayaH || 7||

yadA sa bhakShitastena kShudhitena patatriNA |
tadAhaM tamanuj~nApya pratyupAyAM gRRihAnprati || 8||

pravishadhvaM bilaM putrA vishrabdhA nAsti vo bhayam |
shyenena mama pashyantyA hRRita Akhurna sa.nshayaH || 9||

shAr~NgakA UchuH||

na vidma vai vayaM mAtarhRRitamAkhumitaH purA |
avij~nAya na shakShyAmo bilamAvishatuM vayam || 10||

jaritovAcha||

ahaM hi taM prajAnAmi hRRitaM shyenena mUShakam |
ata eva bhayaM nAsti kriyatAM vachanaM mama || 11||

shAr~NgakA UchuH||

na tvaM mithyopachAreNa mokShayethA bhayaM mahat |
samAkuleShu j~nAneShu na buddhikRRitameva tat || 12||

na chopakRRitamasmAbhirna chAsmAnvettha ye vayam |
pIDyamAnA bharasyasmAnkA satI ke vayaM tava || 13||

taruNI darshanIyAsi samarthA bhartureShaNe |
anugachCha svabhartAraM putrAnApsyasi shobhanAn || 14||

vayamapyagnimAvishya lokAnprApsyAmahe shubhAn |
athAsmAnna dahedagnirAyAstvaM punareva naH || 15||

vaishampAyana uvAcha||

evamuktA tataH shAr~NgI putrAnutsRRijya khANDave |
jagAma tvaritA deshaM kShemamagneranAshrayam || 16||

tatastIkShNArchirabhyAgAjjvalito havyavAhanaH |
yatra shAr~NgA babhUvuste mandapAlasya putrakAH || 17||

te shAr~NgA jvalanaM dRRiShTvA jvalitaM svena tejasA |
jaritAristato vAchaM shrAvayAmAsa pAvakam || 18||

\hrule

\medskip
                  223
\medskip

jaritAriruvAcha||

purataH kRRichChrakAlasya dhImA~njAgarti pUruShaH |
sa kRRichChrakAlaM samprApya vyathAM naivaiti karhichit || 1||

yastu kRRichChramasamprAptaM vichetA nAvabudhyate |
sa kRRichChrakAle vyathito na prajAnAti ki~nchana || 2||

sArisRRikva uvAcha||

dhIrastvamasi medhAvI prANakRRichChramidaM cha naH |
shUraH prAj~no bahUnAM hi bhavatyeko na sa.nshayaH || 3||

stambamitra uvAcha||

jyeShThastrAtA bhavati vai jyeShTho mu~nchati kRRichChrataH |
jyeShThashchenna prajAnAti kanIyAnkiM kariShyati || 4||

droNa uvAcha||

hiraNyaretAstvarito jvalannAyAti naH kShayam |
saptajihvo.analaH kShAmo lelihAnopasarpati || 5||

vaishampAyana uvAcha||

evamukto bhrAtRRibhistu jaritArirvibhAvasum |
tuShTAva prA~njalirbhUtvA yathA tachChRRiNu pArthiva || 6||

jaritAriruvAcha||

AtmAsi vAyoH pavanaH sharIramuta vIrudhAm |
yonirApashcha te shukra yonistvamasi chAmbhasaH || 7||

UrdhvaM chAdhashcha gachChanti visarpanti cha pArshvataH |
archiShaste mahAvIrya rashmayaH savituryathA || 8||

sArisRRikva uvAcha||

mAtA prapannA pitaraM na vidmaH   pakShAshcha no na prajAtAbjaketo |
na nastrAtA vidyate.agne tvadanya  stasmAddhi naH parirakShaikavIra || 9||

yadagne te shivaM rUpaM ye cha te sapta hetayaH |
tena naH parirakShAdya IDitaH sharaNaiShiNaH || 10||

tvamevaikastapase jAtavedo   nAnyastaptA vidyate goShu deva |
RRiShInasmAnbAlakAnpAlayasva   pareNAsmAnpraihi vai havyavAha || 11||

stambamitra uvAcha||

sarvamagne tvamevaikastvayi sarvamidaM jagat |
tvaM dhArayasi bhUtAni bhuvanaM tvaM bibharShi cha || 12||

tvamagnirhavyavAhastvaM tvameva paramaM haviH |
manIShiNastvAM yajante bahudhA chaikadhaiva cha || 13||

sRRiShTvA lokA.nstrInimAnhavyavAha   prApte kAle pachasi punaH samiddhaH |
sarvasyAsya bhuvanasya prasUti  stvamevAgne bhavasi punaH pratiShThA || 14||

tvamannaM prANinAM bhuktamantarbhUto jagatpate |
nityaM pravRRiddhaH pachasi tvayi sarvaM pratiShThitam || 15||

droNa uvAcha||

sUryo bhUtvA rashmibhirjAtavedo   bhUmerambho bhUmijAtAnrasA.nshcha |
vishvAnAdAya punarutsargakAle   sRRiShTvA vRRiShTyA bhAvayasIha shukra || 16||

tvatta etAH punaH shukra vIrudho haritachChadAH |
jAyante puShkariNyashcha samudrashcha mahodadhiH || 17||

idaM vai sadma tigmA.nsho varuNasya parAyaNam |
shivastrAtA bhavAsmAkaM mAsmAnadya vinAshaya || 18||

pi~NgAkSha lohitagrIva kRRiShNavartmanhutAshana |
pareNa praihi mu~nchAsmAnsAgarasya gRRihAniva || 19||

vaishampAyana uvAcha||

evamukto jAtavedA droNenAkliShTakarmaNA |
droNamAha pratItAtmA mandapAlapratij~nayA || 20||

RRiShirdroNastvamasi vai brahmaitadvyAhRRitaM tvayA |
IpsitaM te kariShyAmi na cha te vidyate bhayam || 21||

mandapAlena yUyaM hi mama pUrvaM niveditAH |
varjayeH putrakAnmahyaM dahandAvamiti sma ha || 22||

yachcha tadvachanaM tasya tvayA yachcheha bhAShitam |
ubhayaM me garIyastadbrUhi kiM karavANi te || 23||

bhRRishaM prIto.asmi bhadraM te brahmanstotreNa te vibho || 23||

droNa uvAcha||

ime mArjArakAH shukra nityamudvejayanti naH |
etAnkuruShva daMShTrAsu havyavAha sabAndhavAn || 24||

vaishampAyana uvAcha||

tathA tatkRRitavAnvahnirabhyanuj~nAya shAr~NgakAn |
dadAha khANDavaM chaiva samiddho janamejaya || 25||

\hrule

\medskip
                  224
\medskip

vaishampAyana uvAcha||

mandapAlo.api kauravya chintayAnaH sutA.nstadA |
uktavAnapyashItA.nshuM naiva sa sma na tapyate || 1||

sa tapyamAnaH putrArthe lapitAmidamabravIt |
kathaM nvashaktAH plavane lapite mama putrakAH || 2||

vardhamAne hutavahe vAte shIghraM pravAyati |
asamarthA vimokShAya bhaviShyanti mamAtmajAH || 3||

kathaM nvashaktA trANAya mAtA teShAM tapasvinI |
bhaviShyatyasukhAviShTA putratrANamapashyatI || 4||

kathaM nu saraNe.ashaktAnpatane cha mamAtmajAn |
santapyamAnA abhito vAshamAnAbhidhAvatI || 5||

jaritAriH kathaM putraH sArisRRikvaH kathaM cha me |
stambamitraH kathaM droNaH kathaM sA cha tapasvinI || 6||

lAlapyamAnaM tamRRiShiM mandapAlaM tathA vane |
lapitA pratyuvAchedaM sAsUyamiva bhArata || 7||

na te suteShvavekShAsti tAnRRiShInuktavAnasi |
tejasvino vIryavanto na teShAM jvalanAdbhayam || 8||

tathAgnau te parIttAshcha tvayA hi mama saMnidhau |
pratishrutaM tathA cheti jvalanena mahAtmanA || 9||

lokapAlo.anRRitAM vAchaM na tu vaktA katha~nchana |
samarthAste cha vaktAro na te teShvasti mAnasam || 10||

tAmeva tu mamAmitrIM chintayanparitapyase |
dhruvaM mayi na te sneho yathA tasyAM purAbhavat || 11||

na hi pakShavatA nyAyyaM niHsnehena suhRRijjane |
pIDyamAna upadraShTuM shaktenAtmA katha~nchana || 12||

gachCha tvaM jaritAmeva yadarthaM paritapyase |
chariShyAmyahamapyekA yathA kApuruShe tathA || 13||

mandapAla uvAcha||

nAhamevaM chare loke yathA tvamabhimanyase |
apatyahetorvichare tachcha kRRichChragataM mama || 14||

bhUtaM hitvA bhaviShye.arthe yo.avalambeta mandadhIH |
avamanyeta taM loko yathechChasi tathA kuru || 15||

eSha hi jvalamAno.agnirlelihAno mahIruhAn |
dveShyaM hi hRRidi santApaM janayatyashivaM mama || 16||

vaishampAyana uvAcha||

tasmAddeshAdatikrAnte jvalane jaritA tataH |
jagAma putrakAneva tvaritA putragRRiddhinI || 17||

sA tAnkushalinaH sarvAnnirmuktA~njAtavedasaH |
rorUyamANA kRRipaNA sutAndRRiShTavatI vane || 18||

ashraddheyatamaM teShAM darshanaM sA punaH punaH |
ekaikashashcha tAnputrAnkroshamAnAnvapadyata || 19||

tato.abhyagachChatsahasA mandapAlo.api bhArata |
atha te sarva evainaM nAbhyanandanta vai sutAH || 20||

lAlapyamAnamekaikaM jaritAM cha punaH punaH |
nochuste vachanaM ki~nchittamRRiShiM sAdhvasAdhu vA || 21||

mandapAla uvAcha||

jyeShThaH sutaste katamaH katamastadanantaraH |
madhyamaH katamaH putraH kaniShThaH katamashcha te || 22||

evaM bruvantaM duHkhArtaM kiM mAM na pratibhAShase |
kRRitavAnasmi havyAshe naiva shAntimito labhe || 23||

jaritovAcha||

kiM te jyeShThe sute kAryaM kimanantarajena vA |
kiM cha te madhyame kAryaM kiM kaniShThe tapasvini || 24||

yastvaM mAM sarvasho hInAmutsRRijyAsi gataH purA |
tAmeva lapitAM gachCha taruNIM chAruhAsinIm || 25||

mandapAla uvAcha||

na strINAM vidyate ki~nchidanyatra puruShAntarAt |
sApatnakamRRite loke bhavitavyaM hi tattathA || 26||

suvratApi hi kalyANI sarvalokaparishrutA |
arundhatI paryasha~NkadvasiShThamRRiShisattamam || 27||

vishuddhabhAvamatyantaM sadA priyahite ratam |
saptarShimadhyagaM vIramavamene cha taM munim || 28||

apadhyAnena sA tena dhUmAruNasamaprabhA |
lakShyAlakShyA nAbhirUpA nimittamiva lakShyate || 29||

apatyahetoH samprAptaM tathA tvamapi mAmiha |
iShTameva~Ngate hitvA sA tathaiva cha vartase || 30||

naiva bhAryeti vishvAsaH kAryaH pu.nsA katha~nchana |
na hi kAryamanudhyAti bhAryA putravatI satI || 31||

vaishampAyana uvAcha||

tataste sarva evainaM putrAH samyagupAsire |
sa cha tAnAtmajAnrAjannAshvAsayitumArabhat || 32||

\hrule

\medskip
                  225
\medskip

mandapAla uvAcha||

yuShmAkaM parirakShArthaM vij~napto jvalano mayA |
agninA cha tathetyevaM pUrvameva pratishrutam || 1||

agnervachanamAj~nAya mAturdharmaj~natAM cha vaH |
yuShmAkaM cha paraM vIryaM nAhaM pUrvamihAgataH || 2||

na santApo hi vaH kAryaH putrakA maraNaM prati |
RRiShInveda hutAsho.api brahma tadviditaM cha vaH || 3||

vaishampAyana uvAcha||

evamAshvAsya putrAnsa bhAryAM chAdAya bhArata |
mandapAlastato deshAdanyaM deshaM jagAma ha || 4||

bhagavAnapi tigmA.nshuH samiddhaM khANDavaM vanam |
dadAha saha kRRiShNAbhyAM janaya~njagato.abhayam || 5||

vasAmedovahAH kulyAstatra pItvA cha pAvakaH |
agachChatparamAM tRRiptiM darshayAmAsa chArjunam || 6||

tato.antarikShAdbhagavAnavatIrya sureshvaraH |
marudgaNavRRitaH pArthaM mAdhavaM chAbravIdidam || 7||

kRRitaM yuvAbhyAM karmedamamarairapi duShkaram |
varAnvRRiNItaM tuShTo.asmi durlabhAnapyamAnuShAn || 8||

pArthastu varayAmAsa shakrAdastrANi sarvashaH |
grahItuM tachcha shakro.asya tadA kAlaM chakAra ha || 9||

yadA prasanno bhagavAnmahAdevo bhaviShyati |
tubhyaM tadA pradAsyAmi pANDavAstrANi sarvashaH || 10||

ahameva cha taM kAlaM vetsyAmi kurunandana |
tapasA mahatA chApi dAsyAmi tava tAnyaham || 11||

AgneyAni cha sarvANi vAyavyAni tathaiva cha |
madIyAni cha sarvANi grahIShyasi dhana~njaya || 12||

vAsudevo.api jagrAha prItiM pArthena shAshvatIm |
dadau cha tasmai devendrastaM varaM prItimA.nstadA || 13||

dattvA tAbhyAM varaM prItaH saha devairmarutpatiH |
hutAshanamanuj~nApya jagAma tridivaM punaH || 14||

pAvakashchApi taM dAvaM dagdhvA samRRigapakShiNam |
ahAni pa~ncha chaikaM cha virarAma sutarpitaH || 15||

jagdhvA mA.nsAni pItvA cha medA.nsi rudhirANi cha |
yuktaH paramayA prItyA tAvuvAcha vishAM pate || 16||

yuvAbhyAM puruShAgryAbhyAM tarpito.asmi yathAsukham |
anujAnAmi vAM vIrau charataM yatra vA~nChitam || 17||

evaM tau samanuj~nAtau pAvakena mahAtmanA |
arjuno vAsudevashcha dAnavashcha mayastathA || 18||

parikramya tataH sarve trayo.api bharatarShabha |
ramaNIye nadIkUle sahitAH samupAvishan || 19||

\medskip
\hrule

##
Mahabharata Critical Edition Only for Personal Studies
Encoding: ISCII
Electronic text (C) Bhandarkar Oriental Research Institute,
Pune, India, 1999

http://bombay.indology.info/mahabharata/statement.html
for further details



%@@1
% File name             : mbh03.itx
%--------------------------------------------
% Text title            : 3 mahAbhArate AraNyakaparva.n
% Author                : Veda Vyasa
% Language              : sanskrit
% Subject               : religion
% Description/comments  : Access available at Prof John Smith's site 
% http://bombay.indology.info/mahabharata/statement.html
% Transliterated by     : Prof. Tokunaga
% Proofread by          : Team at Bhandarkar Oriental Research Institute (BORI), Tokunaga
% Latest update         : September 16, 2013
% Send corrections to   : sanskrit@cheerful.com
%
% Special Instructions  : i1h.hdr,ijag.inc,itrans.sty,multicol.sty,iarticle.sty
% Transliteration scheme: ITRANS 5.3
% Site access           : http://sanskritdocuments.org/
%-----------------------------------------------------
% The text is prepared by volunteers and is to be used for personal study
% and research.  The file is not to be copied or reposted for promotion of 
% any website or individuals or for commercial purpose without permission.
%        Please help to maintain respect for volunteer spirit.
%@@1
%--------------------------------------------------------

\engtitle{.. 3 Mahabharata - Aranyakaparva ..}##
\itxtitle{.. 3 mahAbhArate AraNyakaparvam ..}##\endtitles ##

              AraNyakaparva
                  1
\medskip

janamejaya uvAcha||

evaM dyUtajitAH pArthAH kopitAshcha durAtmabhiH |
dhArtarAShTraiH sahAmAtyairnikRRityA dvijasattama || 1||

shrAvitAH paruShA vAchaH sRRijadbhirvairamuttamam |
kimakurvanta kauravyA mama pUrvapitAmahAH || 2||

kathaM chaishvaryavibhraShTAH sahasA duHkhameyuShaH |
vane vijahrire pArthAH shakrapratimatejasaH || 3||

ke chainAnanvavartanta prAptAnvyasanamuttamam |
kimAhArAH kimAchArAH kva cha vAso mahAtmanAm || 4||

kathaM dvAdasha varShANi vane teShAM mahAtmanAm |
vyatIyurbrAhmaNashreShTha shUrANAmarighAtinAm || 5||

kathaM cha rAjaputrI sA pravarA sarvayoShitAm |
pativratA mahAbhAgA satataM satyavAdinI || 6||

vanavAsamaduHkhArhA dAruNaM pratyapadyata || 6||

etadAchakShva me sarvaM vistareNa tapodhana |
shrotumichChAmi charitaM bhUridraviNatejasAm || 7||

kathyamAnaM tvayA vipra paraM kautUhalaM hi me || 7||

vaishampAyana uvAcha||

evaM dyUtajitAH pArthAH kopitAshcha durAtmabhiH |
dhArtarAShTraiH sahAmAtyairniryayurgajasAhvayAt || 8||

vardhamAnapuradvAreNAbhiniShkramya te tadA |
uda~NmukhAH shastrabhRRitaH prayayuH saha kRRiShNayA || 9||

indrasenAdayashchainAnbhRRityAH parichaturdasha |
rathairanuyayuH shIghraiH striya AdAya sarvashaH || 10||

vrajatastAnviditvA tu paurAH shokAbhipIDitAH |
garhayanto.asakRRidbhIShmaviduradroNagautamAn || 11||

UchurvigatasantrAsAH samAgamya parasparam || 11||

nedamasti kulaM sarvaM na vayaM na cha no gRRihAH |
yatra duryodhanaH pApaH saubaleyena pAlitaH || 12||

karNaduHshAsanAbhyAM cha rAjyametachchikIrShati || 12||

no chetkulaM na chAchAro na dharmo.arthaH kutaH sukham |
yatra pApasahAyo.ayaM pApo rAjyaM bubhUShate || 13||

duryodhano gurudveShI tyaktAchArasuhRRijjanaH |
arthalubdho.abhimAnI cha nIchaH prakRRitinirghRRiNaH || 14||

neyamasti mahI kRRitsnA yatra duryodhano nRRipaH |
sAdhu gachChAmahe sarve yatra gachChanti pANDavAH || 15||

sAnukroshA mahAtmAno vijitendriyashatravaH |
hrImantaH kIrtimantashcha dharmAchAraparAyaNAH || 16||

evamuktvAnujagmustAnpANDavA.nste sametya cha |
UchuH prA~njalayaH sarve tAnkuntImAdrinandanAn || 17||

kva gamiShyatha bhadraM vastyaktvAsmAnduHkhabhAginaH |
vayamapyanuyAsyAmo yatra yUyaM gamiShyatha || 18||

adharmeNa jitA~nshrutvA yuShmA.nstyaktaghRRiNaiH paraiH |
udvignAH sma bhRRishaM sarve nAsmAnhAtumihArhatha || 19||

bhaktAnuraktAH suhRRidaH sadA priyahite ratAn |
kurAjAdhiShThite rAjye na vinashyema sarvashaH || 20||

shrUyatAM chAbhidhAsyAmo guNadoShAnnararShabhAH |
shubhAshubhAdhivAsena sa.nsargaM kurute yathA || 21||

vastramApastilAnbhUmiM gandho vAsayate yathA |
puShpANAmadhivAsena tathA sa.nsargajA guNAH || 22||

mohajAlasya yonirhi mUDhaireva samAgamaH |
ahanyahani dharmasya yoniH sAdhusamAgamaH || 23||

tasmAtprAj~naishcha vRRiddhaishcha susvabhAvaistapasvibhiH |
sadbhishcha saha sa.nsargaH kAryaH shamaparAyaNaiH || 24||

yeShAM trINyavadAtAni yonirvidyA cha karma cha |
tAnsevettaiH samAsyA hi shAstrebhyo.api garIyasI || 25||

nirArambhA hyapi vayaM puNyashIleShu sAdhuShu |
puNyamevApnuyAmeha pApaM pApopasevanAt || 26||

asatAM darshanAtsparshAtsa~njalpanasahAsanAt |
dharmAchArAH prahIyante na cha sidhyanti mAnavAH || 27||

buddhishcha hIyate pu.nsAM nIchaiH saha samAgamAt |
madhyamairmadhyatAM yAti shreShThatAM yAti chottamaiH || 28||

ye guNAH kIrtitA loke dharmakAmArthasambhavAH |
lokAchArAtmasambhUtA vedoktAH shiShTasaMmatAH || 29||

te yuShmAsu samastAshcha vyastAshchaiveha sadguNAH |
ichChAmo guNavanmadhye vastuM shreyo.abhikA~NkShiNaH || 30||

yudhiShThira uvAcha||

dhanyA vayaM yadasmAkaM snehakAruNyayantritAH |
asato.api guNAnAhurbrAhmaNapramukhAH prajAH || 31||

tadahaM bhrAtRRisahitaH sarvAnvij~nApayAmi vaH |
nAnyathA taddhi kartavyamasmatsnehAnukampayA || 32||

bhIShmaH pitAmaho rAjA viduro jananI cha me |
suhRRijjanashcha prAyo me nagare nAgasAhvaye || 33||

te tvasmaddhitakAmArthaM pAlanIyAH prayatnataH |
yuShmAbhiH sahitaiH sarvaiH shokasantApavihvalAH || 34||

nivartatAgatA dUraM samAgamanashApitAH |
svajane nyAsabhUte me kAryA snehAnvitA matiH || 35||

etaddhi mama kAryANAM paramaM hRRidi sa.nsthitam |
sukRRitAnena me tuShTiH satkArashcha bhaviShyati || 36||

vaishampAyana uvAcha||

tathAnumantritAstena dharmarAjena tAH prajAH |
chakrurArtasvaraM ghoraM hA rAjanniti duHkhitAH || 37||

guNAnpArthasya sa.nsmRRitya duHkhArtAH paramAturAH |
akAmAH saMnyavartanta samAgamyAtha pANDavAn || 38||

nivRRitteShu tu paureShu rathAnAsthAya pANDavAH |
prajagmurjAhnavItIre pramANAkhyaM mahAvaTam || 39||

taM te divasasheSheNa vaTaM gatvA tu pANDavAH |
UShustAM rajanIM vIrAH sa.nspRRishya salilaM shuchi || 40||

udakenaiva tAM rAtrimUShuste duHkhakarshitAH || 40||

anujagmushcha tatraitAnsnehAtkechiddvijAtayaH |
sAgnayo.anagnayashchaiva sashiShyagaNabAndhavAH || 41||

sa taiH parivRRito rAjA shushubhe brahmavAdibhiH || 41||

teShAM prAduShkRRitAgnInAM muhUrte ramyadAruNe |
brahmaghoShapuraskAraH sa~njalpaH samajAyata || 42||

rAjAnaM tu kurushreShThaM te ha.nsamadhurasvarAH |
AshvAsayanto viprAgryAH kShapAM sarvAM vyanodayan || 43||

\hrule

\medskip
                  2
\medskip

vaishampAyana uvAcha||

prabhAtAyAM tu sharvaryAM teShAmakliShTakarmaNAm |
vanaM yiyAsatAM viprAstasthurbhikShAbhujo.agrataH || 1||

tAnuvAcha tato rAjA kuntIputro yudhiShThiraH || 1||

vayaM hi hRRitasarvasvA hRRitarAjyA hRRitashriyaH |
phalamUlAmiShAhArA vanaM yAsyAma duHkhitAH || 2||

vanaM cha doShabahulaM bahuvyAlasarIsRRipam |
parikleshashcha vo manye dhruvaM tatra bhaviShyati || 3||

brAhmaNAnAM pariklesho daivatAnyapi sAdayet |
kiM punarmAmito viprA nivartadhvaM yatheShTataH || 4||

brAhmaNA UchuH||

gatiryA bhavatAM rAja.nstAM vayaM gantumudyatAH |
nArhathAsmAnparityaktuM bhaktAnsaddharmadarshinaH || 5||

anukampAM hi bhakteShu daivatAnyapi kurvate |
visheShato brAhmaNeShu sadAchArAvalambiShu || 6||

yudhiShThira uvAcha||

mamApi paramA bhaktirbrAhmaNeShu sadA dvijAH |
sahAyaviparibhra.nshastvayaM sAdayatIva mAm || 7||

Ahareyurhi me ye.api phalamUlamRRigA.nstathA |
ta ime shokajairduHkhairbhrAtaro me vimohitAH || 8||

draupadyA viprakarSheNa rAjyApaharaNena cha |
duHkhAnvitAnimAnkleshairnAhaM yoktumihotsahe || 9||

brAhmaNA UchuH||

asmatpoShaNajA chintA mA bhUtte hRRidi pArthiva |
svayamAhRRitya vanyAni anuyAsyAmahe vayam || 10||

anudhyAnena japyena vidhAsyAmaH shivaM tava |
kathAbhishchAnukUlAbhiH saha ra.nsyAmahe vane || 11||

yudhiShThira uvAcha||

evametanna sa.ndeho rameyaM brAhmaNaiH saha |
nyUnabhAvAttu pashyAmi pratyAdeshamivAtmanaH || 12||

kathaM drakShyAmi vaH sarvAnsvayamAhRRitabhojanAn |
madbhaktyA klishyato.anarhAndhikpApAndhRRitarAShTrajAn || 13||

vaishampAyana uvAcha||

ityuktvA sa nRRipaH shochanniShasAda mahItale |
tamadhyAtmaratirvidvA~nshaunako nAma vai dvijaH || 14||

yoge sA~Nkhye cha kushalo rAjAnamidamabravIt || 14||

shokasthAnasahasrANi bhayasthAnashatAni cha |
divase divase mUDhamAvishanti na paNDitam || 15||

na hi j~nAnaviruddheShu bahudoSheShu karmasu |
shreyoghAtiShu sajjante buddhimanto bhavadvidhAH || 16||

aShTA~NgAM buddhimAhuryAM sarvAshreyovighAtinIm |
shrutismRRitisamAyuktAM sA rAja.nstvayyavasthitA || 17||

arthakRRichChreShu durgeShu vyApatsu svajanasya cha |
shArIramAnasairduHkhairna sIdanti bhavadvidhAH || 18||

shrUyatAM chAbhidhAsyAmi janakena yathA purA |
AtmavyavasthAnakarA gItAH shlokA mahAtmanA || 19||

manodehasamutthAbhyAM duHkhAbhyAmarditaM jagat |
tayorvyAsasamAsAbhyAM shamopAyamimaM shRRiNu || 20||

vyAdheraniShTasa.nsparshAchChramAdiShTavivarjanAt |
duHkhaM chaturbhiH shArIraM kAraNaiH sampravartate || 21||

tadAshupratikArAchcha satataM chAvichintanAt |
AdhivyAdhiprashamanaM kriyAyogadvayena tu || 22||

matimanto hyato vaidyAH shamaM prAgeva kurvate |
mAnasasya priyAkhyAnaiH sambhogopanayairnRRiNAm || 23||

mAnasena hi duHkhena sharIramupatapyate |
ayaHpiNDena taptena kumbhasa.nsthamivodakam || 24||

mAnasaM shamayettasmAjj~nAnenAgnimivAmbunA |
prashAnte mAnase duHkhe shArIramupashAmyati || 25||

manaso duHkhamUlaM tu sneha ityupalabhyate |
snehAttu sajjate janturduHkhayogamupaiti cha || 26||

snehamUlAni duHkhAni snehajAni bhayAni cha |
shokaharShau tathAyAsaH sarvaM snehAtpravartate || 27||

snehAtkaraNarAgashcha prajaj~ne vaiShayastathA |
ashreyaskAvubhAvetau pUrvastatra guruH smRRitaH || 28||

koTarAgniryathAsheShaM samUlaM pAdapaM dahet |
dharmArthinaM tathAlpo.api rAgadoSho vinAshayet || 29||

viprayoge na tu tyAgI doShadarshI samAgamAt |
virAgaM bhajate janturnirvairo niShparigrahaH || 30||

tasmAtsnehaM svapakShebhyo mitrebhyo dhanasa~nchayAt |
svasharIrasamutthaM tu j~nAnena vinivartayet || 31||

j~nAnAnviteShu mukhyeShu shAstraj~neShu kRRitAtmasu |
na teShu sajjate snehaH padmapatreShvivodakam || 32||

rAgAbhibhUtaH puruShaH kAmena parikRRiShyate |
ichChA sa~njAyate tasya tatastRRiShNA pravartate || 33||

tRRiShNA hi sarvapApiShThA nityodvegakarI nRRiNAm |
adharmabahulA chaiva ghorA pApAnubandhinI || 34||

yA dustyajA durmatibhiryA na jIryati jIryataH |
yo.asau prANAntiko rogastAM tRRiShNAM tyajataH sukham || 35||

anAdyantA tu sA tRRiShNA antardehagatA nRRiNAm |
vinAshayati sambhUtA ayonija ivAnalaH || 36||

yathaidhaH svasamutthena vahninA nAshamRRichChati |
tathAkRRitAtmA lobhena sahajena vinashyati || 37||

rAjataH salilAdagneshchorataH svajanAdapi |
bhayamarthavatAM nityaM mRRityoH prANabhRRitAmiva || 38||

yathA hyAmiShamAkAshe pakShibhiH shvApadairbhuvi |
bhakShyate salile matsyaistathA sarveNa vittavAn || 39||

artha eva hi keShA~nchidanartho bhavitA nRRiNAm |
arthashreyasi chAsakto na shreyo vindate naraH || 40||

tasmAdarthAgamAH sarve manomohavivardhanAH || 40||

kArpaNyaM darpamAnau cha bhayamudvega eva cha |
arthajAni viduH prAj~nA duHkhAnyetAni dehinAm || 41||

arthasyopArjane duHkhaM pAlane cha kShaye tathA |
nAshe duHkhaM vyaye duHkhaM ghnanti chaivArthakAraNAt || 42||

arthA duHkhaM parityaktuM pAlitAshchApi te.asukhAH |
duHkhena chAdhigamyante teShAM nAshaM na chintayet || 43||

asantoShaparA mUDhAH santoShaM yAnti paNDitAH |
anto nAsti pipAsAyAH santoShaH paramaM sukham || 44||

tasmAtsantoShameveha dhanaM pashyanti paNDitAH |
anityaM yauvanaM rUpaM jIvitaM dravyasa~nchayaH || 45||

aishvaryaM priyasa.nvAso gRRidhyedeShu na paNDitaH || 45||

tyajeta sa~nchayA.nstasmAttajjaM kleshaM saheta kaH |
na hi sa~nchayavAnkashchiddRRishyate nirupadravaH || 46||

atashcha dharmibhiH pumbhiranIhArthaH prashasyate |
prakShAlanAddhi pa~Nkasya dUrAdasparshanaM varam || 47||

yudhiShThiraivamartheShu na spRRihAM kartumarhasi |
dharmeNa yadi te kAryaM vimuktechCho bhavArthataH || 48||

yudhiShThira uvAcha||

nArthopabhogalipsArthamiyamarthepsutA mama |
bharaNArthaM tu viprANAM brahmankA~NkShe na lobhataH || 49||

kathaM hyasmadvidho brahmanvartamAno gRRihAshrame |
bharaNaM pAlanaM chApi na kuryAdanuyAyinAm || 50||

sa.nvibhAgo hi bhUtAnAM sarveShAmeva shiShyate |
tathaivApachamAnebhyaH pradeyaM gRRihamedhinA || 51||

tRRiNAni bhUmirudakaM vAkchaturthI cha sUnRRitA |
satAmetAni geheShu nochChidyante kadAchana || 52||

deyamArtasya shayanaM sthitashrAntasya chAsanam |
tRRiShitasya cha pAnIyaM kShudhitasya cha bhojanam || 53||

chakShurdadyAnmano dadyAdvAchaM dadyAchcha sUnRRitAm |
pratyudgamyAbhigamanaM kuryAnnyAyena chArchanam || 54||

aghihotramanaDvA.nshcha j~nAtayo.atithibAndhavAH |
putradArabhRRitAshchaiva nirdaheyurapUjitAH || 55||

nAtmArthaM pAchayedannaM na vRRithA ghAtayetpashUn |
na cha tatsvayamashnIyAdvidhivadyanna nirvapet || 56||

shvabhyashcha shvapachebhyashcha vayobhyashchAvapedbhuvi |
vaishvadevaM hi nAmaitatsAyamprAtarvidhIyate || 57||

vighasAshI bhavettasmAnnityaM chAmRRitabhojanaH |
vighasaM bhRRityasheShaM tu yaj~nasheShaM tathAmRRitam || 58||

etAM yo vartate vRRittiM vartamAno gRRihAshrame |
tasya dharmaM paraM prAhuH kathaM vA vipra manyase || 59||

shaunaka uvAcha||

aho bata mahatkaShTaM viparItamidaM jagat |
yenApatrapate sAdhurasAdhustena tuShyati || 60||

shishnodarakRRite.aprAj~naH karoti vighasaM bahu |
moharAgasamAkrAnta indriyArthavashAnugaH || 61||

hriyate budhyamAno.api naro hAribhirindriyaiH |
vimUDhasa~nj~no duShTAshvairudbhrAntairiva sArathiH || 62||

ShaDindriyANi viShayaM samAgachChanti vai yadA |
tadA prAdurbhavatyeShAM pUrvasa~NkalpajaM manaH || 63||

mano yasyendriyagrAmaviShayaM prati choditam |
tasyautsukyaM sambhavati pravRRittishchopajAyate || 64||

tataH sa~NkalpavIryeNa kAmena viShayeShubhiH |
viddhaH patati lobhAgnau jyotirlobhAtpata~Ngavat || 65||

tato vihArairAhArairmohitashcha vishAM pate |
mahAmohamukhe magno nAtmAnamavabudhyate || 66||

evaM patati sa.nsAre tAsu tAsviha yoniShu |
avidyAkarmatRRiShNAbhirbhrAmyamANo.atha chakravat || 67||

brahmAdiShu tRRiNAnteShu hUteShu parivartate |
jale bhuvi tathAkAshe jAyamAnaH punaH punaH || 68||

abudhAnAM gatistveShA budhAnAmapi me shRRiNu |
ye dharme shreyasi ratA vimokSharatayo janAH || 69||

yadidaM vedavachanaM kuru karma tyajeti cha |
tasmAddharmAnimAnsarvAnnAbhimAnAtsamAcharet || 70||

ijyAdhyayanadAnAni tapaH satyaM kShamA damaH |
alobha iti mArgo.ayaM dharmasyAShTavidhaH smRRitaH || 71||

tatra pUrvashchaturvargaH pitRRiyAnapathe sthitaH |
kartavyamiti yatkAryaM nAbhimAnAtsamAcharet || 72||

uttaro devayAnastu sadbhirAcharitaH sadA |
aShTA~Ngenaiva mArgeNa vishuddhAtmA samAcharet || 73||

samyaksa~NkalpasambandhAtsamyakchendriyanigrahAt |
samyagvratavisheShAchcha samyakcha gurusevanAt || 74||

samyagAhArayogAchcha samyakchAdhyayanAgamAt |
samyakkarmopasaMnyAsAtsamyakchittanirodhanAt || 75||

evaM karmANi kurvanti sa.nsAravijigIShavaH || 75||

rAgadveShavinirmuktA aishvaryaM devatA gatAH |
rudrAH sAdhyAstathAdityA vasavo.athAshvinAvapi || 76||

yogaishvaryeNa sa.nyuktA dhArayanti prajA imAH || 76||

tathA tvamapi kaunteya shamamAsthAya puShkalam |
tapasA siddhimanvichCha yogasiddhiM cha bhArata || 77||

pitRRimAtRRimayI siddhiH prAptA karmamayI cha te |
tapasA siddhimanvichCha dvijAnAM bharaNAya vai || 78||

siddhA hi yadyadichChanti kurvate tadanugrahAt |
tasmAttapaH samAsthAya kuruShvAtmamanoratham || 79||

\hrule

\medskip
                  3
\medskip

vaishampAyana uvAcha||

shaunakenaivamuktastu kuntIputro yudhiShThiraH |
purohitamupAgamya bhrAtRRimadhye.abravIdidam || 1||

prasthitaM mAnuyAntIme brAhmaNA vedapAragAH |
na chAsmi pAlane shakto bahuduHkhasamanvitaH || 2||

parityaktuM na shaknomi dAnashaktishcha nAsti me |
kathamatra mayA kAryaM bhagavA.nstadbravItu me || 3||

muhUrtamiva sa dhyAtvA dharmeNAnviShya tAM gatim |
yudhiShThiramuvAchedaM dhaumyo dharmabhRRitAM varaH || 4||

purA sRRiShTAni bhUtAni pIDyante kShudhayA bhRRisham |
tato.anukampayA teShAM savitA svapitA iva || 5||

gatvottarAyaNaM tejorasAnuddhRRitya rashmibhiH |
dakShiNAyanamAvRRitto mahIM nivishate raviH || 6||

kShetrabhUte tatastasminnoShadhIroShadhIpatiH |
divastejaH samuddhRRitya janayAmAsa vAriNA || 7||

niShiktashchandratejobhiH sUyate bhUgato raviH |
oShadhyaH ShaDrasA medhyAstadannaM prANinAM bhuvi || 8||

evaM bhAnumayaM hyannaM bhUtAnAM prANadhAraNam |
pitaiSha sarvabhUtAnAM tasmAttaM sharaNaM vraja || 9||

rAjAno hi mahAtmAno yonikarmavishodhitAH |
uddharanti prajAH sarvAstapa AsthAya puShkalam || 10||

bhImena kArtavIryeNa vainyena nahuSheNa cha |
tapoyogasamAdhisthairuddhRRitA hyApadaH prajAH || 11||

tathA tvamapi dharmAtmankarmaNA cha vishodhitaH |
tapa AsthAya dharmeNa dvijAtInbhara bhArata || 12||

evamuktastu dhaumyena tatkAlasadRRishaM vachaH |
dharmarAjo vishuddhAtmA tapa AtiShThaduttamam || 13||

puShpopahArairbalibhirarchayitvA divAkaram |
yogamAsthAya dharmAtmA vAyubhakSho jitendriyaH || 14||

gA~NgeyaM vAryupaspRRiShya prANAyAmena tasthivAn || 14||

janamejaya uvAcha||

kathaM kurUNAmRRiShabhaH sa tu rAjA yudhiShThiraH |
viprArthamArAdhitavAnsUryamadbhutavikramam || 15||

vaishampAyana uvAcha||

shRRiNuShvAvahito rAja~nshuchirbhUtvA samAhitaH |
kShaNaM cha kuru rAjendra sarvaM vakShyAmyasheShataH || 16||

dhaumyena tu yatha proktaM pArthAya sumahAtmane |
nAmnAmaShTashataM puNyaM tachChRRiNuShva mahAmate || 17||

sUryo.aryamA bhagastvaShTA pUShArkaH savitA raviH |
gabhastimAnajaH kAlo mRRityurdhAtA prabhAkaraH || 18||

pRRithivyApashcha tejashcha khaM vAyushcha parAyaNam |
somo bRRihaspatiH shukro budho.a~NgAraka eva cha || 19||

indro vivasvAndIptA.nshuH shuchiH shauriH shanaishcharaH |
brahmA viShNushcha rudrashcha skando vaishravaNo yamaH || 20||

vaidyuto jATharashchAgniraindhanastejasAM patiH |
dharmadhvajo vedakartA vedA~Ngo vedavAhanaH || 21||

kRRitaM tretA dvAparashcha kaliH sarvAmarAshrayaH |
kalA kAShThA muhUrtAshcha pakShA mAsA RRitustathA || 22||

sa.nvatsarakaro.ashvatthaH kAlachakro vibhAvasuH |
puruShaH shAshvato yogI vyaktAvyaktaH sanAtanaH || 23||

lokAdhyakShaH prajAdhyakSho vishvakarmA tamonudaH |
varuNaH sAgaroM.ashushcha jImUto jIvano.arihA || 24||

bhUtAshrayo bhUtapatiH sarvabhUtaniShevitaH |
maNiH suvarNo bhUtAdiH kAmadaH sarvatomukhaH || 25||

jayo vishAlo varadaH shIghragaH prANadhAraNaH |
dhanvantarirdhUmaketurAdidevo.aditeH sutaH || 26||

dvAdashAtmAravindAkShaH pitA mAtA pitAmahaH |
svargadvAraM prajAdvAraM mokShadvAraM triviShTapam || 27||

dehakartA prashAntAtmA vishvAtmA vishvatomukhaH |
charAcharAtmA sUkShmAtmA maitreNa vapuShAnvitaH || 28||

etadvai kIrtanIyasya sUryasyaiva mahAtmanaH |
nAmnAmaShTashataM puNyaM shakreNoktaM mahAtmanA || 29||

shakrAchcha nAradaH prApto dhaumyashcha tadanantaram |
dhaumyAdyudhiShThiraH prApya sarvAnkAmAnavAptavAn || 30||

surapitRRigaNayakShasevitaM  hyasuranishAcharasiddhavanditam |
varakanakahutAshanaprabhaM  tvamapi manasyabhidhehi bhAskaram || 31||

sUryodaye yastu samAhitaH paThetsa putralAbhaM dhanaratnasa~nchayAn |
labheta jAtismaratAM sadA naraH  smRRitiM cha medhAM cha sa vindate parAm || 32||

imaM stavaM devavarasya yo naraH  prakIrtayechChuchisumanAH samAhitaH |
sa muchyate shokadavAgnisAgarAllabheta kAmAnmanasA yathepsitAn || 33||

\hrule

\medskip
                  4
\medskip

vaishampAyana uvAcha||

tato divAkaraH prIto darshayAmAsa pANDavam |
dIpyamAnaH svavapuShA jvalanniva hutAshanaH || 1||

yatte.abhilaShitaM rAjansarvametadavApsyasi |
ahamannaM pradAsyAmi sapta pa~ncha cha te samAH || 2||

phalamUlAmiShaM shAkaM sa.nskRRitaM yanmahAnase |
chaturvidhaM tadannAdyamakShayyaM te bhaviShyati || 3||

dhanaM cha vividhaM tubhyamityuktvAntaradhIyata || 3||

labdhvA varaM tu kaunteyo jalAduttIrya dharmavit |
jagrAha pAdau dhaumyasya bhrAtR^I.nshchAsvajatAchyutaH || 4||

draupadyA saha sa~Ngamya pashyamAno.abhyayAtprabhuH |
mahAnase tadAnnaM tu sAdhayAmAsa pANDavaH || 5||

sa.nskRRitaM prasavaM yAti vanyamannaM chaturvidham |
akShayyaM vardhate chAnnaM tena bhojayate dvijAn || 6||

bhuktavatsu cha vipreShu bhojayitvAnujAnapi |
sheShaM vighasasa~nj~naM tu pashchAdbhu~Nkte yudhiShThiraH || 7||

yudhiShThiraM bhojayitvA sheShamashnAti pArShatI || 7||

evaM divAkarAtprApya divAkarasamadyutiH |
kAmAnmano.abhilaShitAnbrAhmaNebhyo dadau prabhuH || 8||

purohitapurogAshcha tithinakShatraparvasu |
yaj~niyArthAH pravartante vidhimantrapramANataH || 9||

tataH kRRitasvastyayanA dhaumyena saha pANDavAH |
dvijasa~NghaiH parivRRitAH prayayuH kAmyakaM vanam || 10||

\hrule

\medskip
                  5
\medskip

vaishampAyana uvAcha||

vanaM praviShTeShvatha pANDaveShu  praj~nAchakShustapyamAno.ambikeyaH |
dharmAtmAnaM viduramagAdhabuddhiM  sukhAsIno vAkyamuvAcha rAjA || 1||

praj~nA cha te bhArgavasyeva shuddhA  dharmaM cha tvaM paramaM vettha sUkShmam |
samashcha tvaM saMmataH kauravANAM  pathyaM chaiShAM mama chaiva bravIhi || 2||

evaM gate vidura yadadya kAryaM  paurAshcheme kathamasmAnbhajeran |
te chApyasmAnnoddhareyuH samUlAnna kAmaye tA.nshcha vinashyamAnAn || 3||

vidura uvAcha||

trivargo.ayaM dharmamUlo narendra  rAjyaM chedaM dharmamUlaM vadanti |
dharme rAjanvartamAnaH svashaktyA  putrAnsarvAnpAhi kuntIsutA.nshcha || 4||

sa vai dharmo vipraluptaH sabhAyAM  pApAtmabhiH saubaleyapradhAnaiH |
AhUya kuntIsutamakShavatyAM  parAjaiShItsatyasandhaM sutaste || 5||

etasya te duShpraNItasya rAja~nsheShasyAhaM paripashyAmyupAyam |
yathA putrastava kauravya pApAnmukto loke pratitiShTheta sAdhu || 6||

tadvai sarvaM pANDuputrA labhantAM  yattadrAjannatisRRiShTaM tvayAsIt |
eSha dharmaH paramo yatsvakena  rAjA tuShyenna parasveShu gRRidhyet || 7||

etatkAryaM tava sarvapradhAnaM  teShAM tuShTiH shakuneshchAvamAnaH |
evaM sheShaM yadi putreShu te syAdetadrAja.nstvaramANaH kuruShva || 8||

athaitadevaM na karoShi rAjandhruvaM kurUNAM bhavitA vinAshaH |
na hi kruddho bhImaseno.arjuno vA  sheShaM kuryAchChAtravANAmanIke || 9||

yeShAM yoddhA savyasAchI kRRitAstro  dhanuryeShAM gANDivaM lokasAram |
yeShAM bhImo bAhushAlI cha yoddhA  teShAM loke kiM nu na prApyamasti || 10||

uktaM pUrvaM jAtamAtre sute te  mayA yatte hitamAsIttadAnIm |
putraM tyajemamahitaM kulasyetyetadrAjanna cha tattvaM chakartha || 11||

idAnIM te hitamuktaM na chettvaM  kartAsi rAjanparitaptAsi pashchAt || 11||

yadyetadevamanumantA sutaste  samprIyamANaH pANDavairekarAjyam |
tApo na te vai bhavitA prItiyogAttvaM chenna gRRihNAsi sutaM sahAyaiH || 12||

athAparo bhavati hi taM nigRRihya  pANDoH putraM prakuruShvAdhipatye || 12||

ajAtashatrurhi vimuktarAgo  dharmeNemAM pRRithivIM shAstu rAjan |
tato rAjanpArthivAH sarva eva  vaishyA ivAsmAnupatiShThantu sadyaH || 13||

duryodhanaH shakuniH sUtaputraH  prItyA rAjanpANDuputrAnbhajantAm |
duHshAsano yAchatu bhImasenaM  sabhAmadhye drupadasyAtmajAM cha || 14||

yudhiShThiraM tvaM parisAntvayasva  rAjye chainaM sthApayasvAbhipUjya |
tvayA pRRiShTaH kimahamanyadvadeyametatkRRitvA kRRitakRRityo.asi rAjan || 15||

dhRRitarAShTra uvAcha||

etadvAkyaM vidura yatte sabhAyAmiha proktaM pANDavAnprApya mAM cha |
hitaM teShAmahitaM mAmakAnAmetatsarvaM mama nopaiti chetaH || 16||

idaM tvidAnIM kuta eva nishchitaM  teShAmarthe pANDavAnAM yadAttha |
tenAdya manye nAsi hito mameti  kathaM hi putraM pANDavArthe tyajeyam || 17||

asa.nshayaM te.api mamaiva putrA  duryodhanastu mama dehAtprasUtaH |
svaM vai dehaM parahetostyajeti  ko nu brUyAtsamatAmanvavekShan || 18||

sa mA jihmaM vidura sarvaM bravIShi  mAnaM cha te.ahamadhikaM dhArayAmi |
yathechChakaM gachCha vA tiShTha vA tvaM  susAntvyamAnApyasatI strI jahAti || 19||

vaishampAyana uvAcha||

etAvaduktvA dhRRitarAShTro.anvapadyadantarveshma sahasotthAya rAjan |
nedamastItyatha viduro bhAShamANaH  samprAdravadyatra pArthA babhUvuH || 20||

\hrule

\medskip
                  6
\medskip

vaishampAyana uvAcha||

pANDavAstu vane vAsamuddishya bharatarShabhAH |
prayayurjAhnavIkUlAtkurukShetraM sahAnugAH || 1||

sarasvatIdRRiShadvatyau yamunAM cha niShevya te |
yayurvanenaiva vanaM satataM pashchimAM disham || 2||

tataH sarasvatIkUle sameShu marudhanvasu |
kAmyakaM nAma dadRRishurvanaM munijanapriyam || 3||

tatra te nyavasanvIrA vane bahumRRigadvije |
anvAsyamAnA munibhiH sAntvyamAnAshcha bhArata || 4||

vidurastvapi pANDUnAM tadA darshanalAlasaH |
jagAmaikarathenaiva kAmyakaM vanamRRiddhimat || 5||

tato yAtvA viduraH kAnanaM tachChIghrairashvairvAhinA syandanena |
dadarshAsInaM dharmarAjaM vivikte  sArdhaM draupadyA bhrAtRRibhirbrAhmaNaishcha || 6||

tato.apashyadviduraM tUrNamArAdabhyAyAntaM satyasandhaH sa rAjA |
athAbravIdbhrAtaraM bhImasenaM  kiM nu kShattA vakShyati naH sametya || 7||

kachchinnAyaM vachanAtsaubalasya  samAhvAtA devanAyopayAti |
kachchitkShudraH shakunirnAyudhAni  jeShyatyasmAnpunarevAkShavatyAm || 8||

samAhUtaH kenachidAdraveti  nAhaM shakto bhImasenApayAtum |
gANDIve vA sa.nshayite kathaM chidrAjyaprAptiH sa.nshayitA bhavennaH || 9||

tata utthAya viduraM pANDaveyAH  pratyagRRihNannRRipate sarva eva |
taiH satkRRitaH sa cha tAnAjamIDho  yathochitaM pANDuputrAnsameyAt || 10||

samAshvastaM viduraM te nararShabhAstato.apRRichChannAgamanAya hetum |
sa chApi tebhyo vistarataH shasha.nsa  yathAvRRitto dhRRitarAShTro.a.ambikeyaH || 11||

vidura uvAcha||

avochanmAM dhRRitarAShTro.anuguptamajAtashatro parigRRihyAbhipUjya |
evaM gate samatAmabhyupetya  pathyaM teShAM mama chaiva bravIhi || 12||

mayApyuktaM yatkShamaM kauravANAM  hitaM pathyaM dhRRitarAShTrasya chaiva |
tadvai pathyaM tanmano nAbhyupaiti  tatashchAhaM kShamamanyanna manye || 13||

paraM shreyaH pANDaveyA mayoktaM  na me tachcha shrutavAnAmbikeyaH |
yathAturasyeva hi pathyamannaM  na rochate smAsya taduchyamAnam || 14||

na shreyase nIyate.ajAtashatro  strI shrotriyasyeva gRRihe praduShTA |
bruvanna ruchyai bharatarShabhasya  patiH kumAryA iva ShaShTivarShaH || 15||

dhruvaM vinAsho nRRipa kauravANAM  na vai shreyo dhRRitarAShTraH paraiti |
yathA parNe puShkarasyeva siktaM  jalaM na tiShThetpathyamuktaM tathAsmin || 16||

tataH kruddho dhRRitarAShTro.abravInmAM  yatra shraddhA bhArata tatra yAhi |
nAhaM bhUyaH kAmaye tvAM sahAyaM  mahImimAM pAlayituM puraM vA || 17||

so.ahaM tyakto dhRRitarAShTreNa rAjaMstvAM shAsitumupayAtastvarAvAn |
tadvai sarvaM yanmayoktaM sabhAyAM  taddhAryatAM yatpravakShyAmi bhUyaH || 18||

kleshaistIvrairyujyamAnaH sapatnaiH  kShamAM kurvankAlamupAsate yaH |
saM vardhayanstokamivAgnimAtmavAnsa vai bhu~Nkte pRRithivImeka eva || 19||

yasyAvibhaktaM vasu rAjansahAyaistasya duHkhe.apya.nshabhAjaH sahAyAH |
sahAyAnAmeSha sa~NgrahaNe.abhyupAyaH  sahAyAptau pRRithivIprAptimAhuH || 20||

satyaM shreShThaM pANDava niShpralApaM  tulyaM chAnnaM saha bhojyaM sahAyaiH |
AtmA chaiShAmagrato nAtivartedeva.nvRRittirvardhate bhUmipAlaH || 21||

yudhiShThira uvAcha||

evaM kariShyAmi yathA bravIShi  parAM buddhimupagamyApramattaH |
yachchApyanyaddeshakAlopapannaM  tadvai vAchyaM tatkariShyAmi kRRitsnam || 22||

\hrule

\medskip
                  7
\medskip

vaishampAyana uvAcha||

gate tu vidure rAjannAshramaM pANDavAnprati |
dhRRitarAShTro mahAprAj~naH paryatapyata bhArata || 1||

sa sabhAdvAramAgamya vidurasmAramohitaH |
samakShaM pArthivendrANAM papAtAviShTachetanaH || 2||

sa tu labdhvA punaH sa~nj~nAM samutthAya mahItalAt |
samIpopasthitaM rAjA sa~njayaM vAkyamabravIt || 3||

bhrAtA mama suhRRichchaiva sAkShAddharma ivAparaH |
tasya smRRitvAdya subhRRishaM hRRidayaM dIryatIva me || 4||

tamAnayasva dharmaj~naM mama bhrAtaramAshu vai |
iti bruvansa nRRipatiH karuNaM paryadevayat || 5||

pashchAttApAbhisantapto vidurasmArakarshitaH |
bhrAtRRisnehAdidaM rAjansa~njayaM vAkyamabravIt || 6||

gachCha sa~njaya jAnIhi bhrAtaraM viduraM mama |
yadi jIvati roSheNa mayA pApena nirdhutaH || 7||

na hi tena mama bhrAtrA susUkShmamapi ki~nchana |
vyalIkaM kRRitapUrvaM me prAj~nenAmitabuddhinA || 8||

sa vyalIkaM kathaM prApto mattaH paramabuddhimAn |
na jahyAjjIvitaM prAj~nastaM gachChAnaya sa~njaya || 9||

tasya tadvachanaM shrutvA rAj~nastamanumAnya cha |
sa~njayo bADhamityuktvA prAdravatkAmyakaM vanam || 10||

so.achireNa samAsAdya tadvanaM yatra pANDavAH |
rauravAjinasa.nvItaM dadarshAtha yudhiShThiram || 11||

vidureNa sahAsInaM brAhmaNaishcha sahasrashaH |
bhrAtRRibhishchAbhisa~NguptaM devairiva shatakratum || 12||

yudhiShThiramathAbhyetya pUjayAmAsa sa~njayaH |
bhImArjunayamA.nshchApi tadarhaM pratyapadyata || 13||

rAj~nA pRRiShTaH sa kushalaM sukhAsInashcha sa~njayaH |
shasha.nsAgamane hetumidaM chaivAbravIdvachaH || 14||

rAjA smarati te kShattardhRRitarAShTro.ambikAsutaH |
taM pashya gatvA tvaM kShipraM sa~njIvaya cha pArthivam || 15||

so.anumAnya narashreShThAnpANDavAnkurunandanAn |
niyogAdrAjasiMhasya gantumarhasi mAnada || 16||

evamuktastu viduro dhImAnsvajanavatsalaH |
yudhiShThirasyAnumate punarAyAdgajAhvayam || 17||

tamabravInmahAprAj~naM dhRRitarAShTraH pratApavAn |
diShTyA prApto.asi dharmaj~na diShTyA smarasi me.anagha || 18||

adya rAtrau divA chAhaM tvatkRRite bharatarShabha |
prajAgare papashyAmi vichitraM dehamAtmanaH || 19||

so.a~NkamAdAya viduraM mUrdhnyupAghrAya chaiva ha |
kShamyatAmiti chovAcha yadukto.asi mayA ruShA || 20||

vidura uvAcha||

kShAntameva mayA rAjangururnaH paramo bhavAn |
tathA hyasmyAgataH kShipraM tvaddarshanaparAyaNaH || 21||

bhavanti hi naravyAghra puruShA dharmachetasaH |
dInAbhipAtino rAjannAtra kAryA vichAraNA || 22||

pANDoH sutA yAdRRishA me tAdRRishA me sutAstava |
dInA iti hi me buddhirabhipannAdya tAnprati || 23||

vaishampAyana uvAcha||

anyonyamanunIyaivaM bhrAtarau tau mahAdyutI |
viduro dhRRitarAShTrashcha lebhAte paramAM mudam || 24||

\hrule

\medskip
                  8
\medskip

vaishampAyana uvAcha||

shrutvA cha viduraM prAptaM rAj~nA cha parisAntvitam |
dhRRitarAShTrAtmajo rAjA paryatapyata durmatiH || 1||

sa saubalaM samAnAyya karNaduHshAsanAvapi |
abravIdvachanaM rAjA pravishyAbuddhijaM tamaH || 2||

eSha pratyAgato mantrI dhRRitarAShTrasya saMmataH |
viduraH pANDuputrANAM suhRRidvidvAnhite rataH || 3||

yAvadasya punarbuddhiM viduro nApakarShati |
pANDavAnayane tAvanmantrayadhvaM hitaM mama || 4||

atha pashyAmyahaM pArthAnprAptAniha katha~nchana |
punaH shoShaM gamiShyAmi nirAsurniravagrahaH || 5||

viShamudbandhanaM vApi shastramagnipraveshanam |
kariShye na hi tAnRRiddhAnpunardraShTumihotsahe || 6||

shakuniruvAcha||

kiM bAliShAM matiM rAjannAsthito.asi vishAM pate |
gatAste samayaM kRRitvA naitadevaM bhaviShyati || 7||

satyavAkye sthitAH sarve pANDavA bharatarShabha |
pituste vachanaM tAta na grahIShyanti karhichit || 8||

atha vA te grahIShyanti punareShyanti vA puram |
nirasya samayaM bhUyaH paNo.asmAkaM bhaviShyati || 9||

sarve bhavAmo madhyasthA rAj~nashChandAnuvartinaH |
ChidraM bahu prapashyantaH pANDavAnAM susa.nvRRitAH || 10||

duHshAsana uvAcha||

evametanmahAprAj~na yathA vadasi mAtula |
nityaM hi me kathayatastava buddhirhi rochate || 11||

karNa uvAcha||

kAmamIkShAmahe sarve duryodhana tavepsitam |
aikamatyaM hi no rAjansarveShAmeva lakShyate || 12||

vaishampAyana uvAcha||

evamuktastu karNena rAjA duryodhanastadA |
nAtihRRiShTamanAH kShipramabhavatsa parA~NmukhaH || 13||

upalabhya tataH karNo vivRRitya nayane shubhe |
roShAdduHshAsanaM chaiva saubaleyaM cha tAvubhau || 14||

uvAcha paramakruddha udyamyAtmAnamAtmanA |
aho mama mataM yattannibodhata narAdhipAH || 15||

priyaM sarve chikIrShAmo rAj~naH ki~NkarapANayaH |
na chAsya shaknumaH sarve priye sthAtumatandritAH || 16||

vayaM tu shastrANyAdAya rathAnAsthAya da.nshitAH |
gachChAmaH sahitA hantuM pANDavAnvanagocharAn || 17||

teShu sarveShu shAnteShu gateShvaviditAM gatim |
nirvivAdA bhaviShyanti dhArtarAShTrAstathA vayam || 18||

yAvadeva paridyUnA yAvachChokaparAyaNAH |
yAvanmitravihInAshcha tAvachChakyA mataM mama || 19||

tasya tadvachanaM shrutvA pUjayantaH punaH punaH |
bADhamityeva te sarve pratyUchuH sUtajaM tadA || 20||

evamuktvA tu sa~NkruddhA rathaiH sarve pRRithakpRRithak |
niryayuH pANDavAnhantuM sa~NghashaH kRRitanishchayAH || 21||

tAnprasthitAnparij~nAya kRRiShNadvaipAyanastadA |
AjagAma vishuddhAtmA dRRiShTvA divyena chakShuShA || 22||

pratiShidhyAtha tAnsarvAnbhagavA.NllokapUjitaH |
praj~nAchakShuShamAsInamuvAchAbhyetya satvaraH || 23||

\hrule

\medskip
                  9
\medskip

vyAsa uvAcha||

dhRRitarAShTra mahAprAj~na nibodha vachanaM mama |
vakShyAmi tvA kauravANAM sarveShAM hitamuttamam || 1||

na me priyaM mahAbAho yadgatAH pANDavA vanam |
nikRRityA nirjitAshchaiva duryodhanavashAnugaiH || 2||

te smarantaH parikleshAnvarShe pUrNe trayodashe |
vimokShyanti viShaM kruddhAH karaveyeShu bhArata || 3||

tadayaM kiM nu pApAtmA tava putraH sumandadhIH |
pANDavAnnityasa~Nkruddho rAjyahetorjighA.nsati || 4||

vAryatAM sAdhvayaM mUDhaH shamaM gachChatu te sutaH |
vanasthA.nstAnayaM hantumichChanprANairvimokShyate || 5||

yathAha viduraH prAj~no yathA bhIShmo yathA vayam |
yathA kRRipashcha droNashcha tathA sAdhu vidhIyatAm || 6||

vigraho hi mahAprAj~na svajanena vigarhitaH |
adharmyamayashasyaM cha mA rAjanpratipadyathAH || 7||

samIkShA yAdRRishI hyasya pANDavAnprati bhArata |
upekShyamANA sA rAjanmahAntamanayaM spRRishet || 8||

atha vAyaM sumandAtmA vanaM gachChatu te sutaH |
pANDavaiH sahito rAjanneka evAsahAyavAn || 9||

tataH sa.nsargajaH snehaH putrasya tava pANDavaiH |
yadi syAtkRRitakAryo.adya bhavestvaM manujeshvara || 10||

atha vA jAyamAnasya yachChIlamanujAyate |
shrUyate tanmahArAja nAmRRitasyApasarpati || 11||

kathaM vA manyate bhIShmo droNo vA viduro.api vA |
bhavAnvAtra kShamaM kAryaM purA chArtho.ativartate || 12||

\hrule

\medskip
                  10
\medskip

dhRRitarAShTra uvAcha||

bhagavannAhamapyetadrochaye dyUtasa.nstavam |
manye tadvidhinAkramya kArito.asmIti vai mune || 1||

naitadrochayate bhIShmo na droNo viduro na cha |
gAndhArI nechChati dyUtaM tachcha mohAtpravartitam || 2||

parityaktuM na shaknomi duryodhanamachetanam |
putrasnehena bhagava~njAnannapi yatavrata || 3||

vyAsa uvAcha||

vaichitravIrya nRRipate satyamAha yathA bhavAn |
dRRiDhaM vedmi paraM putraM paraM putrAnna vidyate || 4||

indro.apyashrunipAtena surabhyA pratibodhitaH |
anyaiH samRRiddhairapyarthairna sutAdvidyate param || 5||

atra te vartayiShyAmi mahadAkhyAnamuttamam |
surabhyAshchaiva sa.nvAdamindrasya cha vishAM pate || 6||

triviShTapagatA rAjansurabhiH prArudatkila |
gavAM mAta purA tAta tAmindro.anvakRRipAyata || 7||

indra uvAcha||

kimidaM rodiShi shubhe kachchitkShemaM divaukasAm |
mAnuSheShvatha vA goShu naitadalpaM bhaviShyati || 8||

surabhiruvAcha||

vinipAto na vaH kashchiddRRishyate tridashAdhipa |
ahaM tu putraM shochAmi tena rodimi kaushika || 9||

pashyainaM karShakaM raudraM durbalaM mama putrakam |
pratodenAbhinighnantaM lA~Ngalena nipIDitam || 10||

etaM dRRiShTvA bhRRishaM shrantaM vadhyamAnaM surAdhipa |
kRRipAviShTAsmi devendra manashchodvijate mama || 11||

ekastatra balopeto dhuramudvahate.adhikAm |
aparo.alpabalaprANaH kRRisho dhamanisantataH || 12||

kRRichChrAdudvahate bhAraM taM vai shochAmi vAsava || 12||

vadhyamAnaH pratodena tudyamAnaH punaH punaH |
naiva shaknoti taM bhAramudvoDhuM pashya vAsava || 13||

tato.ahaM tasya duHkhArtA viraumi bhRRishaduHkhitA |
ashrUNyAvartayantI cha netrAbhyAM karuNAyatI || 14||

indra uvAcha||

tava putrasahasreShu pIDyamAneShu shobhane |
kiM kRRipAyitamastyatra putra eko.atra pIDyate || 15||

surabhiruvAcha||

yadi putrasahasraM me sarvatra samameva me |
dInasya tu sataH shakra putrasyAbhyadhikA kRRipA || 16||

vyAsa uvAcha||

tadindraH surabhIvAkyaM nishamya bhRRishavismitaH |
jIvitenApi kauravya mene.abhyadhikamAtmajam || 17||

pravavarSha cha tatraiva sahasA toyamulbaNam |
karShakasyAcharanvighnaM bhagavAnpAkashAsanaH || 18||

tadyathA surabhiH prAha samamevAstu te tathA |
suteShu rAjansarveShu dIneShvabhyadhikA kRRipA || 19||

yAdRRisho me sutaH paNDustAdRRisho me.asi putraka |
vidurashcha mahAprAj~naH snehAdetadbravImyaham || 20||

chirAya tava putrANAM shatamekashcha pArthiva |
pANDoH pa~nchaiva lakShyante te.api mandAH suduHkhitAH || 21||

kathaM jIveyuratyantaM kathaM vardheyurityapi |
iti dIneShu pArtheShu mano me paritapyate || 22||

yadi pArthiva kauravyA~njIvamAnAnihechChasi |
duryodhanastava sutaH shamaM gachChatu pANDavaiH || 23||

\hrule

\medskip
                  11
\medskip

dhRRitarAShTra uvAcha||

evametanmahAprAj~na yathA vadasi no mune |
ahaM chaiva vijAnAmi sarve cheme narAdhipAH || 1||

bhavA.nstu manyate sAdhu yatkurUNAM sukhodayam |
tadeva viduro.apyAha bhIShmo droNashcha mAM mune || 2||

yadi tvahamanugrAhyaH kauraveShu dayA yadi |
anushAdhi durAtmAnaM putraM duryodhanaM mama || 3||

vyAsa uvAcha||

ayamAyAti vai rAjanmaitreyo bhagavAnRRiShiH |
anvIya pANDavAnbhrAtR^InihaivAsmaddidRRikShayA || 4||

eSha duryodhanaM putraM tava rAjanmahAnRRiShiH |
anushAstA yathAnyAyaM shamAyAsya kulasya te || 5||

brUyAdyadeSha rAjendra tatkAryamavisha~NkayA |
akriyAyAM hi kAryasya putraM te shapsyate ruShA || 6||

vaishampAyana uvAcha||

evamuktvA yayau vyAso maitreyaH pratyadRRishyata |
pUjayA pratijagrAha saputrastaM narAdhipaH || 7||

dattvArghyAdyAH kriyAH sarvA vishrAntaM munipu~Ngavam |
prashrayeNAbravIdrAjA dhRRitarAShTro.ambikAsutaH || 8||

sukhenAgamanaM kachchidbhagavankurujA~Ngale |
kachchitkushalino vIrA bhrAtaraH pa~ncha pANDavAH || 9||

samaye sthAtumichChanti kachchichcha puruSharShabhAH |
kachchitkurUNAM saubhrAtramavyuchChinnaM bhaviShyati || 10||

maitreya uvAcha||

tIrthayAtrAmanukrAmanprApto.asmi kurujA~Ngalam |
yadRRichChayA dharmarAjaM dRRiShTavAnkAmyake vane || 11||

taM jaTAjinasa.nvItaM tapovananivAsinam |
samAjagmurmahAtmAnaM draShTuM munigaNAH prabho || 12||

tatrAshrauShaM mahArAja putrANAM tava vibhramam |
anayaM dyUtarUpeNa mahApAyamupasthitam || 13||

tato.ahaM tvAmanuprAptaH kauravANAmavekShayA |
sadA hyabhyadhikaH snehaH prItishcha tvayi me prabho || 14||

naitadaupayikaM rAja.nstvayi bhIShme cha jIvati |
yadanyonyena te putrA virudhyante narAdhipa || 15||

meDhIbhUtaH svayaM rAjannigrahe pragrahe bhavAn |
kimarthamanayaM ghoramutpatantamupekShase || 16||

dasyUnAmiva yadvRRittaM sabhAyAM kurunandana |
tena na bhrAjase rAja.nstApasAnAM samAgame || 17||

vaishampAyana uvAcha||

tato vyAvRRitya rAjAnaM duryodhanamamarShaNam |
uvAcha shlakShNayA vAchA maitreyo bhagavAnRRiShiH || 18||

duryodhana mahAbAho nibodha vadatAM vara |
vachanaM me mahAprAj~na bruvato yaddhitaM tava || 19||

mA druhaH pANDavAnrAjankuruShva hitamAtmanaH |
pANDavAnAM kurUNAM cha lokasya cha nararShabha || 20||

te hi sarve naravyAghrAH shUrA vikrAntayodhinaH |
sarve nAgAyutaprANA vajrasaMhananA dRRiDhAH || 21||

satyavrataparAH sarve sarve puruShamAninaH |
hantAro devashatrUNAM rakShasAM kAmarUpiNAm || 22||

hiDimbabakamukhyAnAM kirmIrasya cha rakShasaH || 22||

itaH prachyavatAM rAtrau yaH sa teShAM mahAtmanAm |
AvRRitya mArgaM raudrAtmA tasthau giririvAchalaH || 23||

taM bhImaH samarashlAghI balena balinAM varaH |
jaghAna pashumAreNa vyAghraH kShudramRRigaM yathA || 24||

pashya digvijaye rAjanyathA bhImena pAtitaH |
jarAsandho maheShvAso nAgAyutabalo yudhi || 25||

sambandhI vAsudevashcha yeShAM shyAlashcha pArShataH |
kastAnyudhi samAsIta jarAmaraNavAnnaraH || 26||

tasya te shama evAstu pANDavairbharatarShabha |
kuru me vachanaM rAjanmA mRRityuvashamanvagAH || 27||

evaM tu bruvatastasya maitreyasya vishAM pate |
UruM gajakarAkAraM kareNAbhijaghAna saH || 28||

duryodhanaH smitaM kRRitvA charaNenAlikhanmahIm |
na ki~nchiduktvA durmedhAstasthau ki~nchidavA~NmukhaH || 29||

tamashushrUShamANaM tu vilikhantaM vasundharAm |
dRRiShTvA duryodhanaM rAjanmaitreyaM kopa Avishat || 30||

sa kopavashamApanno maitreyo munisattamaH |
vidhinA samprayuktashcha shApAyAsya mano dadhe || 31||

tataH sa vAryupaspRRishya kopasa.nraktalochanaH |
maitreyo dhArtarAShTraM tamashapadduShTachetasam || 32||

yasmAttvaM mAmanAdRRitya nemAM vAchaM chikIrShasi |
tasmAdasyAbhimAnasya sadyaH phalamavApnuhi || 33||

tvadabhidrohasa.nyuktaM yuddhamutpatsyate mahat |
yatra bhImo gadApAtaistavoruM bhetsyate balI || 34||

ityevamukte vachane dhRRitarAShTro mahIpatiH |
prasAdayAmAsa muniM naitadevaM bhavediti || 35||

maitreya uvAcha||

shamaM yAsyati chetputrastava rAjanyathA tathA |
shApo na bhavitA tAta viparIte bhaviShyati || 36||

vaishampAyana uvAcha||

sa vilakShastu rAjendra duryodhanapitA tadA |
maitreyaM prAha kirmIraH kathaM bhImena pAtitaH || 37||

maitreya uvAcha||

nAhaM vakShyAmyasUyA te na te shushrUShate sutaH |
eSha te viduraH sarvamAkhyAsyati gate mayi || 38||

vaishampAyana uvAcha||

ityevamuktvA maitreyaH prAtiShThata yathAgatam |
kirmIravadhasa.nvigno bahirduryodhano.agamat || 39||

\hrule

\medskip
              kirmIravadhaparva
                  12
\medskip

dhRRitarAShTra uvAcha||

kirmIrasya vadhaM kShattaH shrotumichChAmi kathyatAm |
rakShasA bhImasenasya kathamAsItsamAgamaH || 1||

vidura uvAcha||

shRRiNu bhImasya karmedamatimAnuShakarmaNaH |
shrutapUrvaM mayA teShAM kathAnteShu punaH punaH || 2||

itaH prayAtA rAjendra pANDavA dyUtanirjitAH |
jagmustribhirahorAtraiH kAmyakaM nAma tadvanam || 3||

rAtrau nishIthe svAbhIle gate.ardhasamaye nRRipa |
prachAre puruShAdAnAM rakShasAM bhImakarmaNAm || 4||

tadvanaM tApasA nityaM sheShAshcha vanachAriNaH |
dUrAtpariharanti sma puruShAdabhayAtkila || 5||

teShAM pravishatAM tatra mArgamAvRRitya bhArata |
dIptAkShaM bhIShaNaM rakShaH solmukaM pratyadRRishyata || 6||

bAhU mahAntau kRRitvA tu tathAsyaM cha bhayAnakam |
sthitamAvRRitya panthAnaM yena yAnti kurUdvahAH || 7||

daShToShThadaMShTraM tAmrAkShaM pradIptordhvashiroruham |
sArkarashmitaDichchakraM sabalAkamivAmbudam || 8||

sRRijantaM rAkShasIM mAyAM mahArAvavirAviNam |
mu~nchantaM vipulaM nAdaM satoyamiva toyadam || 9||

tasya nAdena santrastAH pakShiNaH sarvatodisham |
vimuktanAdAH sampetuH sthalajA jalajaiH saha || 10||

sampradrutamRRigadvIpimahiSharkShasamAkulam |
tadvanaM tasya nAdena samprasthitamivAbhavat || 11||

tasyoruvAtAbhihatA tAmrapallavabAhavaH |
vidUrajAtAshcha latAH samAshliShyanta pAdapAn || 12||

tasminkShaNe.atha pravavau mAruto bhRRishadAruNaH |
rajasA sa.nvRRitaM tena naShTarShkamabhavannabhaH || 13||

pa~nchAnAM pANDuputrANAmavij~nAto mahAripuH |
pa~nchAnAmindriyANAM tu shokavega ivAtulaH || 14||

sa dRRiShTvA pANDavAndUrAtkRRiShNAjinasamAvRRitAn |
AvRRiNottadvanadvAraM mainAka iva parvataH || 15||

taM samAsAdya vitrastA kRRiShNA kamalalochanA |
adRRiShTapUrvaM santrAsAnnyamIlayata lochane || 16||

duHshAsanakarotsRRiShTaviprakIrNashiroruhA |
pa~nchaparvatamadhyasthA nadIvAkulatAM gatA || 17||

momuhyamAnAM tAM tatra jagRRihuH pa~ncha pANDavAH |
indriyANi prasaktAni viShayeShu yathA ratim || 18||

atha tAM rAkShasIM mAyAmutthitAM ghoradarshanAm |
rakShoghnairvividhairmantrairdhaumyaH samyakprayojitaiH || 19||

pashyatAM pANDuputrANAM nAshayAmAsa vIryavAn || 19||

sa naShTamAyo.atibalaH krodhavisphAritekShaNaH |
kAmamUrtidharaH kShudraH kAlakalpo vyadRRishyata || 20||

tamuvAcha tato rAjA dIrghapraj~no yudhiShThiraH |
ko bhavAnkasya vA kiM te kriyatAM kAryamuchyatAm || 21||

pratyuvAchAtha tadrakSho dharmarAjaM yudhiShThiram |
ahaM bakasya vai bhrAtA kirmIra iti vishrutaH || 22||

vane.asminkAmyake shUnye nivasAmi gatajvaraH |
yudhi nirjitya puruShAnAhAraM nityamAcharan || 23||

ke yUyamiha samprAptA bhakShyabhUtA mamAntikam |
yudhi nirjitya vaH sarvAnbhakShayiShye gatajvaraH || 24||

yudhiShThirastu tachChrutvA vachastasya durAtmanaH |
AchachakShe tataH sarvaM gotranAmAdi bhArata || 25||

pANDavo dharmarAjo.ahaM yadi te shrotramAgataH |
sahito bhrAtRRibhiH sarvairbhImasenArjunAdibhiH || 26||

hRRitarAjyo vane vAsaM vastuM kRRitamatistataH |
vanamabhyAgato ghoramidaM tava parigraham || 27||

kirmIrastvabravIdenaM diShTyA devairidaM mama |
upapAditamadyeha chirakAlAnmanogatam || 28||

bhImasenavadhArthaM hi nityamabhyudyatAyudhaH |
charAmi pRRithivIM kRRitsnAM nainamAsAdayAmyaham || 29||

so.ayamAsAdito diShTyA bhrAtRRihA kA~NkShitashchiram |
anena hi mama bhrAtA bako vinihataH priyaH || 30||

vetrakIyagRRihe rAjanbrAhmaNachChadmarUpiNA |
vidyAbalamupAshritya na hyastyasyaurasaM balam || 31||

hiDimbashcha sakhA mahyaM dayito vanagocharaH |
hato durAtmanAnena svasA chAsya hRRitA purA || 32||

so.ayamabhyAgato mUDho mamedaM gahanaM vanam |
prachArasamaye.asmAkamardharAtre samAsthite || 33||

adyAsya yAtayiShyAmi tadvairaM chirasambhRRitam |
tarpayiShyAmi cha bakaM rudhireNAsya bhUriNA || 34||

adyAhamanRRiNo bhUtvA bhrAtuH sakhyustathaiva cha |
shAntiM labdhAsmi paramAM hatva rAkShasakaNTakam || 35||

yadi tena purA mukto bhImaseno bakena vai |
adyainaM bhakShayiShyAmi pashyataste yudhiShThira || 36||

enaM hi vipulaprANamadya hatvA vRRikodaram |
sambhakShya jarayiShyAmi yathAgastyo mahAsuram || 37||

evamuktastu dharmAtmA satyasandho yudhiShThiraH |
naitadastIti sakrodho bhartsayAmAsa rAkShasam || 38||

tato bhImo mahAbAhurArujya tarasA druma |
dashavyAmamivodviddhaM niShpatramakarottadA || 39||

chakAra sajyaM gANDIvaM vajraniShpeShagauravam |
nimeShAntaramAtreNa tathaiva vijayo.arjunaH || 40||

nivArya bhImo jiShNuM tu tadrakSho ghoradarshanam |
abhidrutyAbravIdvAkyaM tiShTha tiShTheti bhArata || 41||

ityuktvainamabhikruddhaH kakShyAmutpIDya pANDavaH |
niShpiShya pANinA pANiM sa.ndaShToShThapuTo balI || 42||

tamabhyadhAvadvegena bhImo vRRikShAyudhastadA || 42||

yamadaNDapratIkAshaM tatastaM tasya mUrdhani |
pAtayAmAsa vegena kulishaM maghavAniva || 43||

asambhrAntaM tu tadrakShaH samare pratyadRRishyata |
chikShepa cholmukaM dIptamashaniM jvalitAmiva || 44||

tadudastamalAtaM tu bhImaH praharatAM varaH |
padA savyena chikShepa tadrakShaH punarAvrajat || 45||

kirmIrashchApi sahasA vRRikShamutpATya pANDavam |
daNDapANiriva kruddhaH samare pratyayudhyata || 46||

tadvRRikShayuddhamabhavanmahIruhavinAshanam |
vAlisugrIvayorbhrAtroryathA shrIkA~NkShiNoH purA || 47||

shIrShayoH patitA vRRikShA bibhidurnaikadhA tayoH |
yathaivotpalapadmAni mattayordvipayostathA || 48||

mu~njavajjarjarIbhUtA bahavastatra pAdapAH |
chIrANIva vyudastAni rejustatra mahAvane || 49||

tadvRRikShayuddhamabhavatsumuhUrtaM vishAM pate |
rAkShasAnAM cha mukhyasya narANAmuttamasya cha || 50||

tataH shilAM samutkShipya bhImasya yudhi tiShThataH |
prAhiNodrAkShasaH kruddho bhImasenashchachAla ha || 51||

taM shilAtADanajaDaM paryadhAvatsa rAkShasaH |
bAhuvikShiptakiraNaH svarbhAnuriva bhAskaram || 52||

tAvanyonyaM samAshliShya prakarShantau parasparam |
ubhAvapi chakAshete prayuddhau vRRiShabhAviva || 53||

tayorAsItsutumulaH samprahAraH sudAruNaH |
nakhadaMShTrAyudhavatorvyAghrayoriva dRRiptayoH || 54||

duryodhananikArAchcha bAhuvIryAchcha darpitaH |
kRRiShNAnayanadRRiShTashcha vyavardhata vRRikodaraH || 55||

abhipatyAtha bAhubhyAM pratyagRRihNAdamarShitaH |
mAta~Nga iva mAta~NgaM prabhinnakaraTAmukhaH || 56||

taM chApyAtha tato rakShaH pratijagrAha vIryavAn |
tamAkShipadbhImaseno balena balinAM varaH || 57||

tayorbhujaviniShpeShAdubhayorbalinostadA |
shabdaH samabhavadghoro veNusphoTasamo yudhi || 58||

athainamAkShipya balAdgRRihya madhye vRRikodaraH |
dhUnayAmAsa vegena vAyushchaNDa iva drumam || 59||

sa bhImena parAmRRiShTo durbalo balinA raNe |
vyaspandata yathAprANaM vichakarSha cha pANDavam || 60||

tata enaM parishrAntamupalabhya vRRikodaraH |
yoktrayAmAsa bAhubhyAM pashuM rashanayA yathA || 61||

vinadantaM mahAnAdaM bhinnabherIsamasvanam |
bhrAmayAmAsa suchiraM visphurantamachetasam || 62||

taM viShIdantamAj~nAya rAkShasaM pANDunandanaH |
pragRRihya tarasA dorbhyAM pashumAramamArayat || 63||

Akramya sa kaTIdeshe jAnunA rAkShasAdhamam |
apIDayata bAhubhyAM kaNThaM tasya vRRikodaraH || 64||

atha taM jaDasarvA~NgaM vyAvRRittanayanolbaNam |
bhUtale pAtayAmAsa vAkyaM chedamuvAcha ha || 65||

hiDimbabakayoH pApa na tvamashrupramArjanam |
kariShyasi gatashchAsi yamasya sadanaM prati || 66||

ityevamuktvA puruShapravIrastaM rAkShasaM krodhavivRRittanetraH |
prasrastavastrAbharaNaM sphurantamudbhrAntachittaM vyasumutsasarja || 67||

tasminhate toyadatulyarUpe  kRRiShNAM puraskRRitya narendraputrAH |
bhImaM prashasyAtha guNairanekairhRRiShTAstato dvaitavanAya jagmuH || 68||

evaM vinihataH sa~Nkhye kirmIro manujAdhipa |
bhImena vachanAttasya dharmarAjasya kaurava || 69||

tato niShkaNTakaM kRRitvA vanaM tadaparAjitaH |
draupadyA saha dharmaj~no vasatiM tAmuvAsa ha || 70||

samAshvAsya cha te sarve draupadIM bharatarShabhAH |
prahRRiShTamanasaH prItyA prashasha.nsurvRRikodaram || 71||

bhImabAhubalotpiShTe vinaShTe rAkShase tataH |
vivishustadvanaM vIrAH kShemaM nihatakaNTakam || 72||

sa mayA gachChatA mArge vinikIrNo bhayAvahaH |
vane mahati duShTAtmA dRRiShTo bhImabalAddhataH || 73||

tatrAshrauShamahaM chaitatkarma bhImasya bhArata |
brAhmaNAnAM kathayatAM ye tatrAsansamAgatAH || 74||

vaishampAyana uvAcha||

evaM vinihataM sa~Nkhye kirmIraM rAkShasottamam |
shrutvA dhyAnaparo rAjA nishashvAsArtavattadA || 75||

\hrule

\medskip
              kairAtaparva
                  13
\medskip

vaishampAyana uvAcha||

bhojAH pravrajitA~nshrutvA vRRiShNayashchAndhakaiH saha |
pANDavAnduHkhasantaptAnsamAjagmurmahAvane || 1||

pA~nchAlasya cha dAyAdA dhRRiShTaketushcha chedipaH |
kekayAshcha mahAvIryA bhrAtaro lokavishrutAH || 2||

vane te.abhiyayuH pArthAnkrodhAmarshasamanvitAH |
garhayanto dhArtarAShTrAnkiM kurma iti chAbruvan || 3||

vAsudevaM puraskRRitya sarve te kShatriyarShabhAH |
parivAryopavivishurdharmarAjaM yudhiShThiram || 4||

vAsudeva uvAcha||

duryodhanasya karNasya shakuneshcha durAtmanaH |
duHshAsanachaturthAnAM bhUmiH pAsyati shoNitam || 5||

tataH sarve.abhiShi~nchAmo dharmarAjaM yudhiShThiram |
nikRRityopacharanvadhya eSha dharmaH sanAtanaH || 6||

vaishampAyana uvAcha||

pArthAnAmabhiSha~NgeNa tathA kruddhaM janArdanam |
arjunaH shamayAmAsA didhakShantamiva prajAH || 7||

sa~NkruddhaM keshavaM dRRiShTvA pUrvadeheShu phalgunaH |
kIrtayAmAsa karmANi satyakIrtermahAtmanaH || 8||

puruShasyAprameyasya satyasyAmitatejasaH |
prajApatipaterviShNorlokanAthasya dhImataH || 9||

arjuna uvAcha||

dasha varShasahasrANi yatrasAya~NgRRiho muniH |
vyacharastvaM purA kRRiShNa parvate gandhamAdane || 10||

dasha varShasahasrANi dasha varShashatAni cha |
puShkareShvavasaH kRRiShNa tvamapo bhakShayanpurA || 11||

UrdhvabAhurvishAlAyAM badaryAM madhusUdana |
atiShTha ekapAdena vAyubhakShaH shataM samAH || 12||

apakRRiShTottarAsa~NgaH kRRisho dhamanisantataH |
AsIH kRRiShNa sarasvatyAM satre dvAdashavArShike || 13||

prabhAsaM chApyathAsAdya tIrthaM puNyajanochitam |
tathA kRRiShNa mahAtejA divyaM varShasahasrakam || 14||

AtiShThastapa ekena pAdena niyame sthitaH || 14||

kShetraj~naH sarvabhUtAnAmAdirantashcha keshava |
nidhAnaM tapasAM kRRiShNa yaj~nastvaM cha sanAtanaH || 15||

nihatya narakaM bhaumamAhRRitya maNikuNDale |
prathamotpAditaM kRRiShNa medhyamashvamavAsRRijaH || 16||

kRRitvA tatkarma lokAnAmRRiShabhaH sarvalokajit |
avadhIstvaM raNe sarvAnsametAndaityadAnavAn || 17||

tataH sarveshvaratvaM cha sampradAya shachIpateH |
mAnuSheShu mahAbAho prAdurbhUto.asi keshava || 18||

sa tvaM nArAyaNo bhUtvA harirAsIH parantapa |
brahmA somashcha sUryashcha dharmo dhAtA yamo.analaH || 19||

vAyurvaishravaNo rudraH kAlaH khaM pRRithivI dishaH |
ajashcharAcharaguruH sraShTA tvaM puruShottama || 20||

turAyaNAdibhirdeva kratubhirbhUridakShiNaiH |
ayajo bhUritejA vai kRRiShNa chaitrarathe vane || 21||

shataM shatasahasrANi suvarNasya janArdana |
ekaikasmi.nstadA yaj~ne paripUrNAni bhAgashaH || 22||

aditerapi putratvametya yAdavanandana |
tvaM viShNuriti vikhyAta indrAdavarajo bhuvi || 23||

shishurbhUtvA divaM khaM cha pRRithivIM cha parantapa |
tribhirvikramaNaiH kRRiShNa krAntavAnasi tejasA || 24||

samprApya divamAkAshamAdityasadane sthitaH |
atyarochashcha bhUtAtmanbhAskaraM svena tejasA || 25||

sAditA mauravAH pAshA nisundanarakau hatau |
kRRitaH kShemaH punaH panthAH puraM prAgjyotiShaM prati || 26||

jArUthyAmAhutiH krAthaH shishupAlo janaiH saha |
bhImasenashcha shaibyashcha shatadhanvA cha nirjitaH || 27||

tathA parjanyaghoSheNa rathenAdityavarchasA |
avAkShIrmahiShIM bhojyAM raNe nirjitya rukmiNam || 28||

indradyumno hataH kopAdyavanashcha kasherumAn |
hataH saubhapatiH shAlvastvayA saubhaM cha pAtitam || 29||

irAvatyAM tathA bhojaH kArtavIryasamo yudhi |
gopatistAlaketushcha tvayA vinihatAvubhau || 30||

tAM cha bhogavatIM puNyAmRRiShikAntAM janArdana |
dvArakAmAtmasAtkRRitvA samudraM gamayiShyasi || 31||

na krodho na cha mAtsaryaM nAnRRitaM madhusUdana |
tvayi tiShThati dAshArha na nRRisha.nsyaM kuto.anRRiju || 32||

AsInaM chittamadhye tvAM dIpyamAnaM svatejasA |
Agamya RRiShayaH sarve.ayAchantAbhayamachyuta || 33||

yugAnte sarvabhUtAni sa~NkShipya madhusUdana |
AtmanyevAtmasAtkRRitvA jagadAsse parantapa || 34||

naivaM pUrve nApare vA kariShyanti kRRitAni te |
karmANi yAni deva tvaM bAla eva mahAdyute || 35||

kRRitavAnpuNDarIkAkSha baladevasahAyavAn |
vairAjabhavane chApi brahmaNA nyavasaH saha || 36||

vaishampAyana uvAcha||

evamuktvA tadAtmAnamAtmA kRRiShNasya pANDavaH |
tUShNImAsIttataH pArthamityuvAcha janArdanaH || 37||

mamaiva tvaM tavaivAhaM ye madIyAstavaiva te |
yastvAM dveShTi sa mAM dveShTi yastvAmanu sa mAmanu || 38||

narastvamasi durdharSha harirnArAyaNo hyaham |
lokAllokamimaM prAptau naranArAyaNAvRRiShI || 39||

ananyaH pArtha mattastvamahaM tvattashcha bhArata |
nAvayorantaraM shakyaM vedituM bharatarShabha || 40||

tasminvIrasamAvAye sa.nrabdheShvatha rAjasu |
dhRRiShTadyumnamukhairvIrairbhrAtRRibhiH parivAritA || 41||

pA~nchAlI puNDarIkAkShamAsInaM yAdavaiH saha |
abhigamyAbravItkRRiShNA sharaNyaM sharaNaiShiNI || 42||

pUrve prajAnisarge tvAmAhurekaM prajApatim |
sraShTAraM sarvabhUtAnAmasito devalo.abravIt || 43||

viShNustvamasi durdharSha tvaM yaj~no madhusUdana |
yaShTA tvamasi yaShTavyo jAmadagnyo yathAbravIt || 44||

RRiShayastvAM kShamAmAhuH satyaM cha puruShottama |
satyAdyaj~no.asi sambhUtaH kashyapastvAM yathAbravIt || 45||

sAdhyAnAmapi devAnAM vasUnAmIshvareshvaraH |
lokabhAvana lokesha yathA tvAM nArado.abravIt || 46||

divaM te shirasA vyAptaM padbhyAM cha pRRithivI vibho |
jaTharaM te ime lokAH puruSho.asi sanAtanaH || 47||

vidyAtapo.abhitaptAnAM tapasA bhAvitAtmanAm |
AtmadarshanasiddhAnAmRRiShINAmRRiShisattama || 48||

rAjarShINAM puNyakRRitAmAhaveShvanivartinAm |
sarvadharmopapannAnAM tvaM gatiH puruShottama || 49||

tvaM prabhustvaM vibhustvaM bhUrAtmabhUstvaM sanAtanaH |
lokapAlAshcha lokAshcha nakShatrANi disho dasha || 50||

nabhashchandrashcha sUryashcha tvayi sarvaM pratiShThitam || 50||

martyatA chaiva bhUtAnAmamaratvaM divaukasAm |
tvayi sarvaM mahAbAho lokakAryaM pratiShThitam || 51||

sA te.ahaM duHkhamAkhyAsye praNayAnmadhusUdana |
IshastvaM sarvabhUtAnAM ye divyA ye cha mAnuShAH || 52||

kathaM nu bhAryA pArthAnAM tava kRRiShNa sakhI vibho |
dhRRiShTadyumnasya bhaginI sabhAM kRRiShyeta mAdRRishI || 53||

strIdharmiNI vepamAnA rudhireNa samukShitA |
ekavastrA vikRRiShTAsmi duHkhitA kurusa.nsadi || 54||

rAjamadhye sabhAyAM tu rajasAbhisamIritAm |
dRRiShTvA cha mAM dhArtarAShTrAH prAhasanpApachetasaH || 55||

dAsIbhAvena bhoktuM mAmIShuste madhusUdana |
jIvatsu pANDuputreShu pA~nchAleShvatha vRRiShNiShu || 56||

nanvahaM kRRiShNa bhIShmasya dhRRitarAShTrasya chobhayoH |
snuShA bhavAmi dharmeNa sAhaM dAsIkRRitA balAt || 57||

garhaye pANDavA.nstveva yudhi shreShThAnmahAbalAn |
ye klishyamAnAM prekShante dharmapatnIM yashasvinIm || 58||

dhigbalaM bhImasenasya dhikpArthasya dhanuShmatAm |
yau mAM viprakRRitAM kShudrairmarShayetAM janArdana || 59||

shAshvato.ayaM dharmapathaH sadbhirAcharitaH sadA |
yadbhAryAM parirakShanti bhartAro.alpabalA api || 60||

bhAryAyAM rakShyamANAyAM prajA bhavati rakShitA |
prajAyAM rakShyamANAyAmAtmA bhavati rakShitaH || 61||

AtmA hi jAyate tasyAM tasmAjjAyA bhavatyuta |
bhartA cha bhAryayA rakShyaH kathaM jAyAnmamodare || 62||

nanvime sharaNaM prAptAnna tyajanti kadAchana |
te mAM sharaNamApannAM nAnvapadyanta pANDavAH || 63||

pa~ncheme pa~nchabhirjAtAH kumArAshchAmitaujasaH |
eteShAmapyavekShArthaM trAtavyAsmi janArdana || 64||

prativindhyo yudhiShThirAtsutasomo vRRikodarAt |
arjunAchChrutakIrtistu shatAnIkastu nAkuliH || 65||

kaniShThAchChrutakarmA tu sarve satyaparAkramAH |
pradyumno yAdRRishaH kRRiShNa tAdRRishAste mahArathAH || 66||

nanvime dhanuShi shreShThA ajeyA yudhi shAtravaiH |
kimarthaM dhArtarAShTrANAM sahante durbalIyasAm || 67||

adharmeNa hRRitaM rAjyaM sarve dAsAH kRRitAstathA |
sabhAyAM parikRRiShTAhamekavastrA rajasvalA || 68||

nAdhijyamapi yachChakyaM kartumanyena gANDivam |
anyatrArjunabhImAbhyAM tvayA vA madhusUdana || 69||

dhigbhImasenasya balaM dhikpArthasya cha gANDivam |
yatra duryodhanaH kRRiShNa muhUrtamapi jIvati || 70||

ya etAnAkShipadrAShTrAtsaha mAtrAvihi.nsakAn |
adhIyAnAnpurA bAlAnvratasthAnmadhusUdana || 71||

bhojane bhImasenasya pApaH prAkShepayadviSham |
kAlakUTaM navaM tIkShNaM sambhRRitaM lomaharShaNam || 72||

tajjIrNamavikAreNa sahAnnena janArdana |
sasheShatvAnmahAbAho bhImasya puruShottama || 73||

pramANakoTyAM vishvastaM tathA suptaM vRRikodaram |
baddhvainaM kRRiShNa ga~NgAyAM prakShipya punarAvrajat || 74||

yadA vibuddhaH kaunteyastadA sa~nChidya bandhanam |
udatiShThanmahAbAhurbhImaseno mahAbalaH || 75||

AshIviShaiH kRRiShNasarpaiH suptaM chainamada.nshayat |
sarveShvevA~NgadesheShu na mamAra cha shatruhA || 76||

pratibuddhastu kaunteyaH sarvAnsarpAnapothayat |
sArathiM chAsya dayitamapahastena jaghnivAn || 77||

punaH suptAnupAdhAkShIdbAlakAnvAraNAvate |
shayAnAnAryayA sArdhaM ko nu tatkartumarhati || 78||

yatrAryA rudatI bhItA pANDavAnidamabravIt |
mahadvyasanamApannA shikhinA parivAritA || 79||

hA hatAsmi kuto nvadya bhavechChAntirihAnalAt |
anAthA vinashiShyAmi bAlakaiH putrakaiH saha || 80||

tatra bhImo mahAbAhurvAyuvegaparAkramaH |
AryAmAshvAsayAmAsa bhrAtR^I.nshchApi vRRikodaraH || 81||

vainateyo yathA pakShI garuDaH patatAM varaH |
tathaivAbhipatiShyAmi bhayaM vo neha vidyate || 82||

AryAma~Nkena vAmena rAjAnaM dakShiNena cha |
a.nsayoshcha yamau kRRitvA pRRiShThe bIbhatsumeva cha || 83||

sahasotpatya vegena sarvAnAdAya vIryavAn |
bhrAtR^InAryAM cha balavAnmokShayAmAsa pAvakAt || 84||

te rAtrau prasthitAH sarve mAtrA saha yashasvinaH |
abhyagachChanmahAraNyaM hiDimbavanamantikAt || 85||

shrAntAH prasuptAstatreme mAtrA saha suduHkhitAH |
suptA.nshchainAnabhyagachChaddhiDimbA nAma rAkShasI || 86||

bhImasya pAdau kRRitvA tu sva utsa~Nge tato balAt |
paryamardata saMhRRiShTA kalyANI mRRidupANinA || 87||

tAmabudhyadameyAtmA balavAnsatyavikramaH |
paryapRRichChachcha tAM bhImaH kimihechChasyanindite || 88||

tayoH shrutvA tu kathitamAgachChadrAkShasAdhamaH |
bhImarUpo mahAnAdAnvisRRijanbhImadarshanaH || 89||

kena sArdhaM kathayasi AnayainaM mamAntikam |
hiDimbe bhakShayiShyAvo na chiraM kartumarhasi || 90||

sA kRRipAsa~NgRRihItena hRRidayena manasvinI |
nainamaichChattadAkhyAtumanukroshAdaninditA || 91||

sa nAdAnvinadanghorAnrAkShasaH puruShAdakaH |
abhyadravata vegena bhImasenaM tadA kila || 92||

tamabhidrutya sa~Nkruddho vegena mahatA balI |
agRRihNAtpANinA pANiM bhImasenasya rAkShasaH || 93||

indrAshanisamasparshaM vajrasaMhananaM dRRiDham |
saMhatya bhImasenAya vyAkShipatsahasA karam || 94||

gRRihItaM pANinA pANiM bhImaseno.atha rakShasA |
nAmRRiShyata mahAbAhustatrAkrudhyadvRRikodaraH || 95||

tatrAsIttumulaM yuddhaM bhImasenahiDimbayoH |
sarvAstraviduShorghoraM vRRitravAsavayoriva || 96||

hatvA hiDimbaM bhImo.atha prasthito bhrAtRRibhiH saha |
hiDimbAmagrataH kRRitvA yasyAM jAto ghaTotkachaH || 97||

tatashcha prAdravansarve saha mAtrA yashasvinaH |
ekachakrAmabhimukhAH sa.nvRRitA brAhmaNavrajaiH || 98||

prasthAne vyAsa eShAM cha mantrI priyahito.abhavat |
tato.agachChannekachakrAM pANDavAH sa.nshitavratAH || 99||

tatrApyAsAdayAmAsurbakaM nAma mahAbalam |
puruShAdaM pratibhayaM hiDimbenaiva saMmitam || 100||

taM chApi vinihatyograM bhImaH praharatAM varaH |
sahito bhrAtRRibhiH sarvairdrupadasya puraM yayau || 101||

labdhAhamapi tatraiva vasatA savyasAchinA |
yathA tvayA jitA kRRiShNa rukmiNI bhIShmakAtmajA || 102||

evaM suyuddhe pArthena jitAhaM madhusUdana |
svaya.nvare mahatkarma kRRitvA nasukaraM paraiH || 103||

evaM kleshaiH subahubhiH klishyamAnAH suduHkhitAH |
nivasAmAryayA hInAH kRRiShNa dhaumyapuraHsarAH || 104||

ta ime siMhavikrAntA vIryeNAbhyadhikAH paraiH |
vihInaiH pariklishyantIM samupekShanta mAM katham || 105||

etAdRRishAni duHkhAni sahante durbalIyasAm |
dIrghakAlaM pradIptAni pApAnAM kShudrakarmaNAm || 106||

kule mahati jAtAsmi divyena vidhinA kila |
pANDavAnAM priyA bhAryA snuShA pANDormahAtmanaH || 107||

kachagrahamanuprAptA sAsmi kRRiShNa varA satI |
pa~nchAnAmindrakalpAnAM prekShatAM madhusUdana || 108||

ityuktvA prArudatkRRiShNA mukhaM prachChAdya pANinA |
padmakoshaprakAshena mRRidunA mRRidubhAShiNI || 109||

stanAvapatitau pInau sujAtau shubhalakShaNau |
abhyavarShata pA~nchAlI duHkhajairashrubindubhiH || 110||

chakShuShI parimArjantI niHshvasantI punaH punaH |
bAShpapUrNena kaNThena kruddhA vachanamabravIt || 111||

naiva me patayaH santi na putrA madhusUdana |
na bhrAtaro na cha pitA naiva tvaM na cha bAndhavAH || 112||

ye mAM viprakRRitAM kShudrairupekShadhvaM vishokavat |
na hi me shAmyate duHkhaM karNo yatprAhasattadA || 113||

athainAmabravItkRRiShNastasminvIrasamAgame |
rodiShyanti striyo hyevaM yeShAM kruddhAsi bhAmini || 114||

bIbhatsusharasa~nChannA~nshoNitaughapariplutAn |
nihatA~njIvitaM tyaktvA shayAnAnvasudhAtale || 115||

yatsamarthaM pANDavAnAM tatkariShyAmi mA shuchaH |
satyaM te pratijAnAmi rAj~nAM rAj~nI bhaviShyasi || 116||

pateddyaurhimavA~nshIryetpRRithivI shakalIbhavet |
shuShyettoyanidhiH kRRiShNe na me moghaM vacho bhavet || 117||

dhRRiShTadyumna uvAcha||

ahaM droNaM haniShyAmi shikhaNDI tu pitAmaham |
duryodhanaM bhImasenaH karNaM hantA dhana~njayaH || 118||

rAmakRRiShNau vyapAshritya ajeyAH sma shuchismite |
api vRRitrahaNA yuddhe kiM punardhRRitarAShTrajaiH || 119||

vaishampAyana uvAcha||

ityukte.abhimukhA vIrA vAsudevamupasthitA |
teShAM madhye mahAbAhuH keshavo vAkyamabravIt || 120||

\hrule

\medskip
                  14
\medskip

vAsudeva uvAcha||

nedaM kRRichChramanuprApto bhavAnsyAdvasudhAdhipa |
yadyahaM dvArakAyAM syAM rAjansaMnihitaH purA || 1||

AgachCheyamahaM dyUtamanAhUto.api kauravaiH |
Ambikeyena durdharSha rAj~nA duryodhanena cha || 2||

vArayeyamahaM dyUtaM bahUndoShAnpradarshayan |
bhIShmadroNau samAnAyya kRRipaM bAhlIkameva cha || 3||

vaichitravIryaM rAjAnamalaM dyUtena kaurava |
putrANAM tava rAjendra tvannimittamiti prabho || 4||

tatra vakShyAmyahaM doShAnyairbhavAnavaropitaH |
vIrasenasuto yaishcha rAjyAtprabhra.nshitaH purA || 5||

abhakShitavinAshaM cha devanena vishAM pate |
sAtatyaM cha prasa~Ngasya varNayeyaM yathAtatham || 6||

striyo.akShA mRRigayA pAnametatkAmasamutthitam |
vyasanaM chatuShTayaM proktaM yai rAjanbhrashyate shriyaH || 7||

tatra sarvatra vaktavyaM manyante shAstrakovidAH |
visheShatashcha vaktavyaM dyUte pashyanti tadvidaH || 8||

ekAhnA dravyanAsho.atra dhruvaM vyasanameva cha |
abhuktanAshashchArthAnAM vAkpAruShyaM cha kevalam || 9||

etachchAnyachcha kauravya prasa~Ngi kaTukodayam |
dyUte brUyAM mahAbAho samAsAdyAmbikAsutam || 10||

evamukto yadi mayA gRRihNIyAdvachanaM mama |
anAmayaM syAddharmasya kurUNAM kurunandana || 11||

na chetsa mama rAjendra gRRihNIyAnmadhuraM vachaH |
pathyaM cha bharatashreShTha nigRRihNIyAM balena tam || 12||

athainAnabhinIyaivaM suhRRido nAma durhRRidaH |
sabhAsadashcha tAnsarvAnbhedayeyaM durodarAn || 13||

asAMnidhyaM tu kauravya mamAnarteShvabhUttadA |
yenedaM vyasanaM prAptA bhavanto dyUtakAritam || 14||

so.ahametya kurushreShTha dvArakAM pANDunandana |
ashrauShaM tvAM vyasaninaM yuyudhAnAdyathAtatham || 15||

shrutvaiva chAhaM rAjendra paramodvignamAnasaH |
tUrNamabhyAgato.asmi tvAM draShTukAmo vishAM pate || 16||

aho kRRichChramanuprAptAH sarve sma bharatarShabha |
ye vayaM tvAM vyasaninaM pashyAmaH saha sodaraiH || 17||

\hrule

\medskip
              saubhavadhopAkhyAnam.h
                  15
\medskip

yudhiShThira uvAcha||

asAMnidhyaM kathaM kRRiShNa tavAsIdvRRiShNinandana |
kva chAsIdvipravAsaste kiM vAkArShIH pravAsakaH || 1||

kRRiShNa uvAcha||

shAlvasya nagaraM saubhaM gato.ahaM bharatarShabha |
vinihantuM narashreShTha tatra me shRRiNu kAraNam || 2||

mahAtejA mahAbAhuryaH sa rAjA mahAyashAH |
damaghoShAtmajo vIraH shishupAlo mayA hataH || 3||

yaj~ne te bharatashreShTha rAjasUye.arhaNAM prati |
sa roShavashasamprApto nAmRRiShyata durAtmavAn || 4||

shrutvA taM nihataM shAlvastIvraroShasamanvitaH |
upAyAddvArakAM shUnyAmihasthe mayi bhArata || 5||

sa tatra yodhito rAjanbAlakairvRRiShNipu~NgavaiH |
AgataH kAmagaM saubhamAruhyaiva nRRisha.nsakRRit || 6||

tato vRRiShNipravIrA.nstAnbAlAnhatvA bahU.nstadA |
purodyAnAni sarvANi bhedayAmAsa durmatiH || 7||

uktavA.nshcha mahAbAho kvAsau vRRiShNikulAdhamaH |
vAsudevaH sumandAtmA vasudevasuto gataH || 8||

tasya yuddhArthino darpaM yuddhe nAshayitAsmyaham |
AnartAH satyamAkhyAta tatra gantAsmi yatra saH || 9||

taM hatvA vinivartiShye ka.nsakeshiniShUdanam |
ahatvA na nivartiShye satyenAyudhamAlabhe || 10||

kvAsau kvAsAviti punastatra tatra vidhAvati |
mayA kila raNe yuddhaM kA~NkShamANaH sa saubharAT || 11||

adya taM pApakarmANaM kShudraM vishvAsaghAtinam |
shishupAlavadhAmarShAdgamayiShye yamakShayam || 12||

mama pApasvabhAvena bhrAtA yena nipAtitaH |
shishupAlo mahIpAlastaM vadhiShye mahItale || 13||

bhrAtA bAlashcha rAjA cha na cha sa~NgrAmamUrdhani |
pramattashcha hato vIrastaM haniShye janArdanam || 14||

evamAdi mahArAja vilapya divamAsthitaH |
kAmagena sa saubhena kShiptvA mAM kurunandana || 15||

tamashrauShamahaM gatvA yathA vRRittaH sudurmatiH |
mayi kauravya duShTAtmA mArttikAvatako nRRipaH || 16||

tato.ahamapi kauravya roShavyAkulalochanaH |
nishchitya manasA rAjanvadhAyAsya mano dadhe || 17||

AnarteShu vimardaM cha kShepaM chAtmani kaurava |
pravRRiddhamavalepaM cha tasya duShkRRitakarmaNaH || 18||

tataH saubhavadhAyAhaM pratasthe pRRithivIpate |
sa mayA sAgarAvarte dRRiShTa AsItparIpsatA || 19||

tataH pradhmApya jalajaM pA~nchajanyamahaM nRRipa |
AhUya shAlvaM samare yuddhAya samavasthitaH || 20||

sumuhUrtamabhUdyuddhaM tatra me dAnavaiH saha |
vashIbhUtAshcha me sarve bhUtale cha nipAtitAH || 21||

etatkAryaM mahAbAho yenAhaM nAgamaM tadA |
shrutvaiva hAstinapuraM dyUtaM chAvinayotthitam || 22||

\hrule

\medskip
                  16
\medskip

yudhiShThira uvAcha||

vAsudeva mahAbAho vistareNa mahAmate |
saubhasya vadhamAchakShva na hi tRRipyAmi kathyataH || 1||

vAsudeva uvAcha||

hataM shrutvA mahAbAho mayA shrautashravaM nRRipam |
upAyAdbharatashreShTha shAlvo dvAravatIM purIm || 2||

arundhattAM suduShTAtmA sarvataH pANDunandana |
shAlvo vaihAyasaM chApi tatpuraM vyUhya viShThitaH || 3||

tatrastho.atha mahIpAlo yodhayAmAsa tAM purIm |
abhisAreNa sarveNa tatra yuddhamavartata || 4||

purI samantAdvihitA sapatAkA satoraNA |
sachakrA sahuDA chaiva sayantrakhanakA tathA || 5||

sopatalpapratolIkA sATTATTAlakagopurA |
sakachagrahaNI chaiva solkAlAtAvapothikA || 6||

soShTrikA bharatashreShTha sabherIpaNavAnakA |
samittRRiNakushA rAjansashataghnIkalA~NgalA || 7||

sabhushuNDyashmalaguDA sAyudhA saparashvadhA |
lohacharmavatI chApi sAgniH sahuDashRRi~NgikA || 8||

shAstradRRiShTena vidhinA sa.nyuktA bharatarShabha |
dravyairanekairvividhairgadasAmboddhavAdibhiH || 9||

puruShaiH kurushArdUla samarthaiH pratibAdhane |
abhikhyAtakulairvIrairdRRiShTavIryaishcha sa.nyuge || 10||

madhyamena cha gulmena rakShitA sArasa~nj~nitA |
utkShiptagulmaishcha tathA hayaishchaiva padAtibhiH || 11||

AghoShitaM cha nagare na pAtavyA sureti ha |
pramAdaM parirakShadbhirugrasenoddhavAdibhiH || 12||

pramatteShvabhighAtaM hi kuryAchChAlvo narAdhipaH |
iti kRRitvApramattAste sarve vRRiShNyandhakAH sthitAH || 13||

AnartAshcha tathA sarve naTanartakagAyanAH |
bahirvivAsitAH sarve rakShadbhirvittasa~nchayAn || 14||

sa~NkramA bheditAH sarve nAvashcha pratiShedhitAH |
parikhAshchApi kauravya kIlaiH sunichitAH kRRitAH || 15||

udapAnAH kurushreShTha tathaivApyambarIShakAH |
samantAtkroshamAtraM cha kAritA viShamA cha bhUH || 16||

prakRRityA viShamaM durgaM prakRRityA cha surakShitam |
prakRRityA chAyudhopetaM visheSheNa tadAnagha || 17||

surakShitaM suguptaM cha sarvAyudhasamanvitam |
tatpuraM bharatashreShTha yathendrabhavanaM tathA || 18||

na chAmudro.abhiniryAti na chAmudraH praveshyate |
vRRiShNyandhakapure rAja.nstadA saubhasamAgame || 19||

anu rathyAsu sarvAsu chatvareShu cha kaurava |
balaM babhUva rAjendra prabhUtagajavAjimat || 20||

dattavetanabhaktaM cha dattAyudhaparichChadam |
kRRitApadAnaM cha tadA balamAsInmahAbhuja || 21||

na kupyavetanI kashchinna chAtikrAntavetanI |
nAnugrahabhRRitaH kashchinna chAdRRiShTaparAkramaH || 22||

evaM suvihitA rAjandvArakA bhUridakShiNaiH |
Ahukena suguptA cha rAj~nA rAjIvalochana || 23||

\hrule

\medskip
                  17
\medskip

vAsudeva uvAcha||

tAM tUpayAtvA rAjendra shAlvaH saubhapatistadA |
prabhUtanaranAgena balenopavivesha ha || 1||

same niviShTA sA senA prabhUtasalilAshaye |
chatura~NgabalopetA shAlvarAjAbhipAlitA || 2||

varjayitvA shmashAnAni devatAyatanAni cha |
valmIkA.nshchaiva chaityA.nshcha tanniviShTamabhUdbalam || 3||

anIkAnAM vibhAgena panthAnaH ShaTkRRitAbhavan |
pravaNA nava chaivAsa~nshAlvasya shibire nRRipa || 4||

sarvAyudhasamopetaM sarvashastravishAradam |
rathanAgAshvakalilaM padAtidhvajasa~Nkulam || 5||

tuShTapuShTajanopetaM vIralakShaNalakShitam |
vichitradhvajasaMnAhaM vichitrarathakArmukam || 6||

saMniveshya cha kauravya dvArakAyAM nararShabha |
abhisArayAmAsa tadA vegena patagendravat || 7||

tadApatantaM sa.ndRRishya balaM shAlvapatestadA |
niryAya yodhayAmAsuH kumArA vRRiShNinandanAH || 8||

asahanto.abhiyAnaM tachChAlvarAjasya kaurava |
chArudeShNashcha sAmbashcha pradyumnashcha mahArathaH || 9||

te rathairda.nshitAH sarve vichitrAbharaNadhvajAH |
sa.nsaktAH shAlvarAjasya bahubhiryodhapu~NgavaiH || 10||

gRRihItvA tu dhanuH sAmbaH shAlvasya sachivaM raNe |
yodhayAmAsa saMhRRiShTaH kShemavRRiddhiM chamUpatim || 11||

tasya bANamayaM varShaM jAmbavatyAH suto mahat |
mumocha bharatashreShTha yathA varShaM sahasradRRik || 12||

tadbANavarShaM tumulaM viShehe sa chamUpatiH |
kShemavRRiddhirmahArAja himavAniva nishchalaH || 13||

tataH sAmbAya rAjendra kShemavRRiddhirapi sma ha |
mumocha mAyAvihitaM sharajAlaM mahattaram || 14||

tato mAyAmayaM jAlaM mAyayaiva vidArya saH |
sAmbaH sharasahasreNa rathamasyAbhyavarShata || 15||

tataH sa viddhaH sAmbena kShemavRRiddhishchamUpatiH |
apAyAjjavanairashvaiH sAmbabANaprapIDitaH || 16||

tasminvipradrute krUre shAlvasyAtha chamUpatau |
vegavAnnAma daiteyaH sutaM me.abhyadravadbalI || 17||

abhipannastu rAjendra sAmbo vRRiShNikulodvahaH |
vegaM vegavato rAja.nstasthau vIro vidhArayan || 18||

sa vegavati kaunteya sAmbo vegavatIM gadAm |
chikShepa tarasA vIro vyAvidhya satyavikramaH || 19||

tayA tvabhihato rAjanvegavAnapatadbhuvi |
vAtarugNa iva kShuNNo jIrNamUlo vanaspatiH || 20||

tasminnipatite vIre gadAnunne mahAsure |
pravishya mahatIM senAM yodhayAmAsa me sutaH || 21||

chArudeShNena sa.nsakto vivindhyo nAma dAnavaH |
mahArathaH samAj~nAto mahArAja mahAdhanuH || 22||

tataH sutumulaM yuddhaM chArudeShNavivindhyayoH |
vRRitravAsavayo rAjanyathA pUrvaM tathAbhavat || 23||

anyonyasyAbhisa~NkruddhAvanyonyaM jaghnatuH sharaiH |
vinadantau mahArAja siMhAviva mahAbalau || 24||

raukmiNeyastato bANamagnyarkopamavarchasam |
abhimantrya mahAstreNa sa.ndadhe shatrunAshanam || 25||

sa vivindhyAya sakrodhaH samAhUya mahArathaH |
chikShepa me suto rAjansa gatAsurathApatat || 26||

vivindhyaM nihataM dRRiShTvA tAM cha vikShobhitAM chamUm |
kAmagena sa saubhena shAlvaH punarupAgamat || 27||

tato vyAkulitaM sarvaM dvArakAvAsi tadbalam |
dRRiShTvA shAlvaM mahAbAho saubhasthaM pRRithivIgatam || 28||

tato niryAya kaunteya vyavasthApya cha tadbalam |
AnartAnAM mahArAja pradyumno vAkyamabravIt || 29||

sarve bhavantastiShThantu sarve pashyantu mAM yudhi |
nivArayantaM sa~NgrAme balAtsaubhaM sarAjakam || 30||

ahaM saubhapateH senAmAyasairbhujagairiva |
dhanurbhujavinirmuktairnAshayAmyadya yAdavAH || 31||

AshvasadhvaM na bhIH kAryA saubharADadya nashyati |
mayAbhipanno duShTAtmA sasaubho vinashiShyati || 32||

evaM bruvati saMhRRiShTe pradyumne pANDunandana |
viShThitaM tadbalaM vIra yuyudhe cha yathAsukham || 33||

\hrule

\medskip
                  18
\medskip

vAsudeva uvAcha||

evamuktvA raukmiNeyo yAdavAnbharatarShabha |
da.nshitairharibhiryuktaM rathamAsthAya kA~nchanam || 1||

uchChritya makaraM ketuM vyAttAnanamala~NkRRitam |
utpatadbhirivAkAshaM tairhayairanvayAtparAn || 2||

vikShipannAdaya.nshchApi dhanuHshreShThaM mahAbalaH |
tUNakhaDgadharaH shUro baddhagodhA~NgulitravAn || 3||

sa vidyuchchalitaM chApaM viharanvai talAttalam |
mohayAmAsa daiteyAnsarvAnsaubhanivAsinaH || 4||

nAsya vikShipatashchApaM sa.ndadhAnasya chAsakRRit |
antaraM dadRRishe kashchinnighnataH shAtravAnraNe || 5||

mukhasya varNo na vikalpate.asya  chelushcha gAtrANi na chApi tasya |
siMhonnataM chApyabhigarjato.asya  shushrAva loko.adbhutarUpamagryam || 6||

jalecharaH kA~nchanayaShTisa.nstho  vyAttAnanaH sarvatimipramAthI |
vitrAsayanrAjati vAhamukhye  shAlvasya senApramukhe dhvajAgryaH || 7||

tataH sa tUrNaM niShpatya pradyumnaH shatrukarshanaH |
shAlvamevAbhidudrAva vidhAsyankalahaM nRRipa || 8||

abhiyAnaM tu vIreNa pradyumnena mahAhave |
nAmarShayata sa~NkruddhaH shAlvaH kurukulodvaha || 9||

sa roShamadamatto vai kAmagAdavaruhya cha |
pradyumnaM yodhayAmAsa shAlvaH parapura~njayaH || 10||

tayoH sutumulaM yuddhaM shAlvavRRiShNipravIrayoH |
sametA dadRRishurlokA balivAsavayoriva || 11||

tasya mAyAmayo vIra ratho hemapariShkRRitaH |
sadhvajaH sapatAkashcha sAnukarShaH satUNavAn || 12||

sa taM rathavaraM shrImAnsamAruhya kila prabho |
mumocha bANAnkauravya pradyumnAya mahAbalaH || 13||

tato bANamayaM varShaM vyasRRijattarasA raNe |
pradyumno bhujavegena shAlvaM saMmohayanniva || 14||

sa tairabhihataH sa~Nkhye nAmarShayata saubharAT |
sharAndIptAgnisa~NkAshAnmumocha tanaye mama || 15||

sa shAlvabANai rAjendra viddho rukmiNinandanaH |
mumocha bANaM tvarito marmabhedinamAhave || 16||

tasya varma vibhidyAshu sa bANo matsuteritaH |
bibheda hRRidayaM patrI sa papAta mumoha cha || 17||

tasminnipatite vIre shAlvarAje vichetasi |
samprAdravandAnavendrA dArayanto vasundharAm || 18||

hAhAkRRitamabhUtsainyaM shAlvasya pRRithivIpate |
naShTasa~nj~ne nipatite tadA saubhapatau nRRipa || 19||

tata utthAya kauravya pratilabhya cha chetanAm |
mumocha bANaM tarasA pradyumnAya mahAbalaH || 20||

tena viddho mahAbAhuH pradyumnaH samare sthitaH |
jatrudeshe bhRRishaM vIro vyavAsIdadrathe tadA || 21||

taM sa viddhvA mahArAja shAlvo rukmiNinandanam |
nanAda siMhanAdaM vai nAdenApUrayanmahIm || 22||

tato mohaM samApanne tanaye mama bhArata |
mumocha bANA.nstvaritaH punaranyAndurAsadAn || 23||

sa tairabhihato bANairbahubhistena mohitaH |
nishcheShTaH kauravashreShTha pradyumno.abhUdraNAjire || 24||

\hrule

\medskip
                  19
\medskip

vAsudeva uvAcha||

shAlvabANArdite tasminpradyumne balinAM vare |
vRRiShNayo bhagnasa~NkalpA vivyathuH pRRitanAgatAH || 1||

hAhAkRRitamabhUtsArvaM vRRiShNyandhakabalaM tadA |
pradyumne patite rAjanpare cha muditAbhavan || 2||

taM tathA mohitaM dRRiShTvA sArathirjavanairhayaiH |
raNAdapAharattUrNaM shikShito dArukistataH || 3||

nAtidUrApayAte tu rathe rathavarapraNut |
dhanurgRRihItvA yantAraM labdhasa~nj~no.abravIdidam || 4||

saute kiM te vyavasitaM kasmAdyAsi parA~NmukhaH |
naiSha vRRiShNipravIrANAmAhave dharma uchyate || 5||

kachchitsaute na te mohaH shAlvaM dRRiShTvA mahAhave |
viShAdo vA raNaM dRRiShTvA brUhi me tvaM yathAtatham || 6||

sUta uvAcha||

jAnArdane na me moho nApi me bhayamAvishat |
atibhAraM tu te manye shAlvaM keshavanandana || 7||

so.apayAmi shanairvIra balavAneSha pApakRRit |
mohitashcha raNe shUro rakShyaH sArathinA rathI || 8||

AyuShma.nstvaM mayA nityaM rakShitavyastvayApyaham |
rakShitavyo rathI nityamiti kRRitvApayAmyaham || 9||

ekashchAsi mahAbAho bahavashchApi dAnavAH |
nasamaM raukmiNeyAhaM raNaM matvApayAmyaham || 10||

vAsudeva uvAcha||

evaM bruvati sUte tu tadA makaraketumAn |
uvAcha sUtaM kauravya nivartaya rathaM punaH || 11||

dArukAtmaja maivaM tvaM punaH kArShIH katha~nchana |
vyapayAnaM raNAtsaute jIvato mama karhichit || 12||

na sa vRRiShNikule jAto yo vai tyajati sa~Ngaram |
yo vA nipatitaM hanti tavAsmIti cha vAdinam || 13||

tathA striyaM vai yo hanti vRRiddhaM bAlaM tathaiva cha |
virathaM viprakIrNaM cha bhagnashastrAyudhaM tathA || 14||

tvaM cha sUtakule jAto vinItaH sUtakarmaNi |
dharmaj~nashchAsi vRRiShNInAmAhaveShvapi dAruke || 15||

sa jAna.nshcharitaM kRRitsnaM vRRiShNInAM pRRitanAmukhe |
apayAnaM punaH saute maivaM kArShIH katha~nchana || 16||

apayAtaM hataM pRRiShThe bhItaM raNapalAyinam |
gadAgrajo durAdharShaH kiM mAM vakShyati mAdhavaH || 17||

keshavasyAgrajo vApi nIlavAsA madotkaTaH |
kiM vakShyati mahAbAhurbaladevaH samAgataH || 18||

kiM vakShyati shinernaptA narasiMho mahAdhanuH |
apayAtaM raNAtsaute sAmbashcha samiti~njayaH || 19||

chArudeShNashcha durdharShastathaiva gadasAraNau |
akrUrashcha mahAbAhuH kiM mAM vakShyati sArathe || 20||

shUraM sambhAvitaM santaM nityaM puruShamAninam |
striyashcha vRRiShNIvIrANAM kiM mAM vakShyanti sa~NgatAH || 21||

pradyumno.ayamupAyAti bhItastyaktvA mahAhavam |
dhigenamiti vakShyanti na tu vakShyanti sAdhviti || 22||

dhigvAchA parihAso.api mama vA madvidhasya vA |
mRRityunAbhyadhikaH saute sa tvaM mA vyapayAH punaH || 23||

bhAraM hi mayi saMnyasya yAto madhunihA hariH |
yaj~naM bharatasiMhasya pArthasyAmitatejasaH || 24||

kRRitavarmA mayA vIro niryAsyanneva vAritaH |
shAlvaM nivArayiShye.ahaM tiShTha tvamiti sUtaja || 25||

sa cha sambhAvayanmAM vai nivRRitto hRRidikAtmajaH |
taM sametya raNaM tyaktvA kiM vakShyAmi mahAratham || 26||

upayAtaM durAdharShaM sha~NkhachakragadAdharam |
puruShaM puNDarIkAkShaM kiM vakShyAmi mahAbhujam || 27||

sAtyakiM baladevaM cha ye chAnye.andhakavRRiShNayaH |
mayA spardhanti satataM kiM nu vakShyAmi tAnaham || 28||

tyaktvA raNamimaM saute pRRiShThato.abhyAhataH sharaiH |
tvayApanIto vivasho na jIveyaM katha~nchana || 29||

sa nivarta rathenAshu punardArukanandana |
na chaitadevaM kartavyamathApatsu katha~nchana || 30||

na jIvitamahaM saute bahu manye kadAchana |
apayAto raNAdbhItaH pRRiShThato.abhyAhataH sharaiH || 31||

kadA vA sUtaputra tvaM jAnIShe mAM bhayArditam |
apayAtaM raNaM hitvA yathA kApuruShaM tathA || 32||

na yuktaM bhavatA tyaktuM sa~NgrAmaM dArukAtmaja |
mayi yuddhArthini bhRRishaM sa tvaM yAhi yato raNam || 33||

\hrule

\medskip
                  20
\medskip

vAsudeva uvAcha||

evamuktastu kaunteya sUtaputrastadA mRRidhe |
pradyumnamabravIchChlakShNaM madhuraM vAkyama~njasA || 1||

na me bhayaM raukmiNeya sa~NgrAme yachChato hayAn |
yuddhaj~nashchAsmi vRRiShNInAM nAtra ki~nchidato.anyathA || 2||

AyuShmannupadeshastu sArathye vartatAM smRRitaH |
sarvArtheShu rathI rakShyastvaM chApi bhRRishapIDitaH || 3||

tvaM hi shAlvaprayuktena patriNAbhihato bhRRisham |
kashmalAbhihato vIra tato.ahamapayAtavAn || 4||

sa tvaM sAtvatamukhyAdya labdhasa~nj~no yadRRichChayA |
pashya me hayasa.nyAne shikShAM keshavanandana || 5||

dArukeNAhamutpanno yathAvachchaiva shikShitaH |
vItabhIH pravishAmyetAM shAlvasya mahatIM chamUm || 6||

evamuktvA tato vIra hayAnsa~nchodya sa~Ngare |
rashmibhishcha samudyamya javenAbhyapatattadA || 7||

maNDalAni vichitrANi yamakAnItarANi cha |
savyAni cha vichitrANi dakShiNAni cha sarvashaH || 8||

pratodenAhatA rAjanrashmibhishcha samudyatAH |
utpatanta ivAkAshaM vibabhuste hayottamAH || 9||

te hastalAghavopetaM vij~nAya nRRipa dArukim |
dahyamAnA iva tadA paspRRishushcharaNairmahIm || 10||

so.apasavyAM chamUM tasya shAlvasya bharatarShabha |
chakAra nAtiyatnena tadadbhutamivAbhavat || 11||

amRRiShyamANo.apasavyaM pradyumnena sa saubharAT |
yantAramasya sahasA tribhirbANaiH samarpayat || 12||

dArukasya sutastaM tu bANavegamachintayan |
bhUya eva mahAbAho prayayau hayasaMmataH || 13||

tato bANAnbahuvidhAnpunareva sa saubharAT |
mumocha tanaye vIre mama rukmiNinandane || 14||

tAnaprAptA~nshitairbANaishchichCheda paravIrahA |
raukmiNeyaH smitaM kRRitvA darshayanhastalAghavam || 15||

ChinnAndRRiShTvA tu tAnbANAnpradyumnena sa saubharAT |
AsurIM dAruNIM mAyAmAsthAya vyasRRijachCharAn || 16||

prayujyamAnamAj~nAya daiteyAstraM mahAbalaH |
brahmAstreNAntarA ChittvA mumochAnyAnpatatriNaH || 17||

te tadastraM vidhUyAshu vivyadhU rudhirAshanAH |
shirasyurasi vaktre cha sa mumoha papAta cha || 18||

tasminnipatite kShudre shAlve bANaprapIDite |
raukmiNeyo.aparaM bANaM sa.ndadhe shatrunAshanam || 19||

tamarchitaM sarvadAshArhapUgairAshIrbhirarkajvalanaprakAsham |
dRRiShTvA sharaM jyAmabhinIyamAnaM  babhUva hAhAkRRitamantarikSham || 20||

tato devagaNAH sarve sendrAH saha dhaneshvarAH |
nAradaM preShayAmAsuH shvasanaM cha mahAbalam || 21||

tau raukmiNeyamAgamya vacho.abrUtAM divaukasAm |
naiSha vadhyastvayA vIra shAlvarAjaH katha~nchana || 22||

saMharasva punarbANamavadhyo.ayaM tvayA raNe |
etasya hi sharasyAjau nAvadhyo.asti pumAnkvachit || 23||

mRRityurasya mahAbAho raNe devakinandanaH |
kRRiShNaH sa~Nkalpito dhAtrA tanna mithyA bhavediti || 24||

tataH paramasaMhRRiShTaH pradyumnaH sharamuttamam |
sa~njahAra dhanuHshreShThAttUNe chaiva nyaveshayat || 25||

tata utthAya rAjendra shAlvaH paramadurmanAH |
vyapAyAtsabalastUrNaM pradyumnasharapIDitaH || 26||

sa dvArakAM parityajya krUro vRRiShNibhirarditaH |
saubhamAsthAya rAjendra divamAchakrame tadA || 27||

\hrule

\medskip
                  21
\medskip

vAsudeva uvAcha||

AnartanagaraM muktaM tato.ahamagamaM tadA |
mahAkratau rAjasUye nivRRitte nRRipate tava || 1||

apashyaM dvArakAM chAhaM mahArAja hatatviSham |
niHsvAdhyAyavaShaTkArAM nirbhUShaNavarastriyam || 2||

anabhij~neyarUpANi dvArakopavanAni cha |
dRRiShTvA sha~Nkopapanno.ahamapRRichChaM hRRidikAtmajam || 3||

asvasthanaranArIkamidaM vRRiShNipuraM bhRRiSham |
kimidaM narashArdUla shrotumichChAmahe vayam || 4||

evamuktastu sa mayA vistareNedamabravIt |
rodhaM mokShaM cha shAlvena hArdikyo rAjasattama || 5||

tato.ahaM kauravashreShTha shrutvA sarvamasheShataH |
vinAshe shAlvarAjasya tadaivAkaravaM matim || 6||

tato.ahaM bharatashreShTha samAshvAsya pure janam |
rAjAnamAhukaM chaiva tathaivAnakadundubhim || 7||

sarvavRRiShNipravIrA.nshcha harShayannabruvaM tadA || 7||

apramAdaH sadA kAryo nagare yAdavarShabhAH |
shAlvarAjavinAshAya prayAtaM mAM nibodhata || 8||

nAhatvA taM nivartiShye purIM dvAravatIM prati |
sashAlvaM saubhanagaraM hatvA draShTAsmi vaH punaH || 9||

trisAmA hanyatAmeShA dundubhiH shatrubhIShaNI || 9||

te mayAshvAsitA vIrA yathAvadbharatarShabha |
sarve mAmabruvanhRRiShTAH prayAhi jahi shAtravAn || 10||

taiH prahRRiShTAtmabhirvIrairAshIrbhirabhinanditaH |
vAchayitvA dvijashreShThAnpraNamya shirasAhukam || 11||

sainyasugrIvayuktena rathenAnAdayandishaH |
pradhmApya sha~NkhapravaraM pA~nchajanyamahaM nRRipa || 12||

prayAto.asmi naravyAghra balena mahatA vRRitaH |
kL^iptena chatura~NgeNa balena jitakAshinA || 13||

samatItya bahUndeshAngirI.nshcha bahupAdapAn |
sarA.nsi saritashchaiva mArttikAvatamAsadam || 14||

tatrAshrauShaM naravyAghra shAlvaM nagaramantikAt |
prayAtaM saubhamAsthAya tamahaM pRRiShThato.anvayAm || 15||

tataH sAgaramAsAdya kukShau tasya mahormiNaH |
samudranAbhyAM shAlvo.abhUtsaubhamAsthAya shatruhan || 16||

sa samAlokya dUrAnmAM smayanniva yudhiShThira |
AhvayAmAsa duShTAtmA yuddhAyaiva muhurmuhuH || 17||

tasya shAr~NgavinirmuktairbahubhirmarmabhedibhiH |
puraM nAsAdyata sharaistato mAM roSha Avishat || 18||

sa chApi pApaprakRRitirdaiteyApasado nRRipa |
mayyavarShata durdharShaH sharadhArAH sahasrashaH || 19||

sainikAnmama sUtaM cha hayA.nshcha samavAkirat |
achintayantastu sharAnvayaM yudhyAma bhArata || 20||

tataH shatasahasrANi sharANAM nataparvaNAm |
chikShipuH samare vIrA mayi shAlvapadAnugAH || 21||

te hayAnme rathaM chaiva tadA dArukameva cha |
ChAdayAmAsurasurA bANairmarmavibhedibhiH || 22||

na hayA na ratho vIra na yantA mama dArukaH |
adRRishyanta sharaishChannAstathAhaM sainikAshcha me || 23||

tato.ahamapi kauravya sharANAmayutAnbahUn |
abhimantritAnAM dhanuShA divyena vidhinAkShipam || 24||

na tatra viShayastvAsInmama sainyasya bhArata |
khe viShaktaM hi tatsaubhaM kroshamAtra ivAbhavat || 25||

tataste prekShakAH sarve ra~NgavATa iva sthitAH |
harShayAmAsuruchchairmAM siMhanAdatalasvanaiH || 26||

matkArmukavinirmuktA dAnavAnAM mahAraNe |
a~NgeShu rudhirAktAste vivishuH shalabhA iva || 27||

tato halahalAshabdaH saubhamadhye vyavardhata |
vadhyatAM vishikhaistIkShNaiH patatAM cha mahArNave || 28||

te nikRRittabhujaskandhAH kabandhAkRRitidarshanAH |
nadanto bhairavAnnAdannipatanti sma dAnavAH || 29||

tato gokShIrakundendumRRiNAlarajataprabham |
jalajaM pA~nchajanyaM vai prANenAhamapUrayam || 30||

tAndRRiShTvA patitA.nstatra shAlvaH saubhapatistadA |
mAyAyuddhena mahatA yodhayAmAsa mAM yudhi || 31||

tato huDahuDAH prAsAH shaktishUlaparashvadhAH |
paTTishAshcha bhushuNDyashcha prApatannanishaM mayi || 32||

tAnahaM mAyayaivAshu pratigRRihya vyanAshayam |
tasyAM hatAyAM mAyAyAM girishRRi~Ngairayodhayat || 33||

tato.abhavattama iva prabhAtamiva chAbhavat |
durdinaM sudinaM chaiva shItamuShNaM cha bhArata || 34||

evaM mAyAM vikurvANo yodhayAmAsa mAM ripuH |
vij~nAya tadahaM sarvaM mAyayaiva vyanAshayam || 35||

yathAkAlaM tu yuddhena vyadhamaM sarvataH sharaiH || 35||

tato vyoma mahArAja shatasUryamivAbhavat |
shatachandraM cha kaunteya sahasrAyutatArakam || 36||

tato nAj~nAyata tadA divArAtraM tathA dishaH |
tato.ahaM mohamApannaH praj~nAstraM samayojayam || 37||

tatastadastramastreNa vidhUtaM sharatUlavat || 37||

tathA tadabhavadyuddhaM tumulaM lomaharShaNam |
labdhAlokashcha rAjendra punaH shatrumayodhayam || 38||

\hrule

\medskip
                  22
\medskip

vAsudeva uvAcha||

evaM sa puruShavyAghra shAlvo rAj~nAM mahAripuH |
yudhyamAno mayA sa~Nkhye viyadabhyAgamatpunaH || 1||

tataH shataghnIshcha mahAgadAshcha  dIptA.nshcha shUlAnmusalAnasI.nshcha |
chikShepa roShAnmayi mandabuddhiH  shAlvo mahArAja jayAbhikA~NkShI || 2||

tAnAshugairApatato.ahamAshu  nivArya tUrNaM khagamAnkha eva |
dvidhA tridhA chAchChinamAshu muktaistato.antarikShe ninado babhUva || 3||

tataH shatasahasreNa sharANAM nataparvaNAm |
dArukaM vAjinashchaiva rathaM cha samavAkirat || 4||

tato mAmabravIdvIra dAruko vihvalanniva |
sthAtavyamiti tiShThAmi shAlvabANaprapIDitaH || 5||

iti tasya nishamyAhaM sAratheH karuNaM vachaH |
avekShamANo yantAramapashyaM sharapIDitam || 6||

na tasyorasi no mUrdhni na kAye na bhujadvaye |
antaraM pANDavashreShTha pashyAmi nahataM sharaiH || 7||

sa tu bANavarotpIDAdvisravatyasRRigulbaNam |
abhivRRiShTo yathA meghairgirirgairikadhAtumAn || 8||

abhIShuhastaM taM dRRiShTvA sIdantaM sArathiM raNe |
astambhayaM mahAbAho shAlvabANaprapIDitam || 9||

atha mAM puruShaH kashchiddvArakAnilayo.abravIt |
tvarito rathamabhyetya sauhRRidAdiva bhArata || 10||

Ahukasya vacho vIra tasyaiva parichArakaH |
viShaNNaH sannakaNTho vai tannibodha yudhiShThira || 11||

dvArakAdhipatirvIra Aha tvAmAhuko vachaH |
keshaveha vijAnIShva yattvAM pitRRisakho.abravIt || 12||

upayAtvAdya shAlvena dvArakAM vRRiShNinandana |
viShakte tvayi durdharSha hataH shUrasuto balAt || 13||

tadalaM sAdhu yuddhena nivartasva janArdana |
dvArakAmeva rakShasva kAryametanmahattava || 14||

ityahaM tasya vachanaM shrutvA paramadurmanAH |
nishchayaM nAdhigachChAmi kartavyasyetarasya vA || 15||

sAtyakiM baladevaM cha pradyumnaM cha mahAratham |
jagarhe manasA vIra tachChrutvA vipriyaM vachaH || 16||

ahaM hi dvArakAyAshcha pitushcha kurunandana |
teShu rakShAM samAdhAya prayAtaH saubhapAtane || 17||

baladevo mahAbAhuH kachchijjIvati shatruhA |
sAtyakI raukmiNeyashcha chArudeShNashcha vIryavAn || 18||

sAmbaprabhRRitayashchaivetyahamAsaM sudurmanAH || 18||

eteShu hi naravyAghra jIvatsu na katha~nchana |
shakyaH shUrasuto hantumapi vajrabhRRitA svayam || 19||

hataH shUrasuto vyaktaM vyaktaM te cha parAsavaH |
baladevamukhAH sarve iti me nishchitA matiH || 20||

so.ahaM sarvavinAshaM taM chintayAno muhurmuhuH |
suvihvalo mahArAja punaH shAlvamayodhayam || 21||

tato.apashyaM mahArAja prapatantamahaM tadA |
saubhAchChUrasutaM vIra tato mAM moha Avishat || 22||

tasya rUpaM prapatataH piturmama narAdhipa |
yayAteH kShINapuNyasya svargAdiva mahItalam || 23||

vishIrNagalitoShNIShaH prakIrNAmbaramUrdhajaH |
prapatandRRishyate ha sma kShINapuNya iva grahaH || 24||

tataH shAr~NgaM dhanuHshreShThaM karAtprapatitaM mama |
mohAtsannashcha kaunteya rathopastha upAvisham || 25||

tato hAhAkRRitaM sarvaM sainyaM me gatachetanam |
mAM dRRiShTvA rathanIDasthaM gatAsumiva bhArata || 26||

prasArya bAhU patataH prasArya charaNAvapi |
rUpaM piturapashyaM tachChakuneH patato yathA || 27||

taM patantaM mahAbAho shUlapaTTishapANayaH |
abhighnanto bhRRishaM vIrA mama cheto vyakampayan || 28||

tato muhUrtAtpratilabhya sa~nj~nAmahaM tadA vIra mahAvimarde |
na tatra saubhaM na ripuM na shAlvaM  pashyAmi vRRiddhaM pitaraM na chApi || 29||

tato mamAsInmanasi mAyeyamiti nishchitam |
prabuddho.asmi tato bhUyaH shatasho vikira~nsharAn || 30||

\hrule

\medskip
                  23
\medskip

vAsudeva uvAcha||

tato.ahaM bharatashreShTha pragRRihya ruchiraM dhanuH |
sharairapAtayaM saubhAchChirA.nsi vibudhadviShAm || 1||

sharA.nshchAshIviShAkArAnUrdhvagA.nstigmatejasaH |
apraiShaM shAlvarAjAya shAr~NgamuktAnsuvAsasaH || 2||

tato nAdRRishyata tadA saubhaM kurukulodvaha |
antarhitaM mAyayAbhUttato.ahaM vismito.abhavam || 3||

atha dAnavasa~NghAste vikRRitAnanamUrdhajAH |
udakroshanmahArAja viShThite mayi bhArata || 4||

tato.astraM shabdasAhaM vai tvaramANo mahAhave |
ayojayaM tadvadhAya tataH shabda upAramat || 5||

hatAste dAnavAH sarve yaiH sa shabda udIritaH |
sharairAdityasa~NkAshairjvalitaiH shabdasAdhanaiH || 6||

tasminnuparate shabde punarevAnyato.abhavat |
shabdo.aparo mahArAja tatrApi prAharaM sharAn || 7||

evaM dasha dishaH sarvAstiryagUrdhvaM cha bhArata |
nAdayAmAsurasurAste chApi nihatA mayA || 8||

tataH prAgjyotiShaM gatvA punareva vyadRRishyata |
saubhaM kAmagamaM vIra mohayanmama chakShuShI || 9||

tato lokAntakaraNo dAnavo vAnarAkRRitiH |
shilAvarSheNa sahasA mahatA mAM samAvRRiNot || 10||

so.ahaM parvatavarSheNa vadhyamAnaH samantataH |
valmIka iva rAjendra parvatopachito.abhavam || 11||

tato.ahaM parvatachitaH sahayaH sahasArathiH |
aprakhyAtimiyAM rAjansadhvajaH parvataishchitaH || 12||

tato vRRiShNipravIrA ye mamAsansainikAstadA |
te bhayArtA dishaH sarvAH sahasA vipradudruvuH || 13||

tato hAhAkRRitaM sarvamabhUtkila vishAM pate |
dyaushcha bhUmishcha khaM chaivAdRRishyamAne tathA mayi || 14||

tato viShaNNamanaso mama rAjansuhRRijjanAH |
rurudushchukrushushchaiva duHkhashokasamanvitAH || 15||

dviShatAM cha praharSho.abhUdArtishchAdviShatAmapi |
evaM vijitavAnvIra pashchAdashrauShamachyuta || 16||

tato.ahamastraM dayitaM sarvapAShANabhedanam |
vajramudyamya tAnsarvAnparvatAnsamashAtayam || 17||

tataH parvatabhArArtA mandaprANavicheShTitAH |
hayA mama mahArAja vepamAnA ivAbhavan || 18||

meghajAlamivAkAshe vidAryAbhyuditaM ravim |
dRRiShTvA mAM bAndhavAH sarve harShamAhArayanpunaH || 19||

tato mAmabravItsUtaH prA~njaliH praNato nRRipa |
sAdhu sampashya vArShNeya shAlvaM saubhapatiM sthitam || 20||

alaM kRRiShNAvamanyainaM sAdhu yatnaM samAchara |
mArdavaM sakhitAM chaiva shAlvAdadya vyapAhara || 21||

jahi shAlvaM mahAbAho mainaM jIvaya keshava |
sarvaiH parAkramairvIra vadhyaH shatruramitrahan || 22||

na shatruravamantavyo durbalo.api balIyasA |
yo.api syAtpIThagaH kashchitkiM punaH samare sthitaH || 23||

sa tvaM puruShashArdUla sarvayatnairimaM prabho |
jahi vRRiShNikulashreShTha mA tvAM kAlo.atyagAtpunaH || 24||

naiSha mArdavasAdhyo vai mato nApi sakhA tava |
yena tvaM yodhito vIra dvArakA chAvamarditA || 25||

evamAdi tu kaunteya shrutvAhaM sArathervachaH |
tattvametaditi j~nAtvA yuddhe matimadhArayam || 26||

vadhAya shAlvarAjasya saubhasya cha nipAtane |
dArukaM chAbruvaM vIra muhUrtaM sthIyatAmiti || 27||

tato.apratihataM divyamabhedyamativIryavat |
AgneyamastraM dayitaM sarvasAhaM mahAprabham || 28||

yakShANAM rAkShasAnAM cha dAnavAnAM cha sa.nyuge |
rAj~nAM cha pratilomAnAM bhasmAntakaraNaM mahat || 29||

kShurAntamamalaM chakraM kAlAntakayamopamam |
abhimantryAhamatulaM dviShatAM cha nibarhaNam || 30||

jahi saubhaM svavIryeNa ye chAtra ripavo mama |
ityuktvA bhujavIryeNa tasmai prAhiNavaM ruShA || 31||

rUpaM sudarshanasyAsIdAkAshe patatastadA |
dvitIyasyeva sUryasya yugAnte pariviShyataH || 32||

tatsamAsAdya nagaraM saubhaM vyapagatatviSham |
madhyena pATayAmAsa krakacho dArvivochChritam || 33||

dvidhA kRRitaM tataH saubhaM sudarshanabalAddhatam |
maheshvarasharoddhUtaM papAta tripuraM yathA || 34||

tasminnipatite saubhe chakramAgAtkaraM mama |
punashchoddhUya vegena shAlvAyetyahamabruvam || 35||

tataH shAlvaM gadAM gurvImAvidhyantaM mahAhave |
dvidhA chakAra sahasA prajajvAla cha tejasA || 36||

tasminnipatite vIre dAnavAstrastachetasaH |
hAhAbhUtA disho jagmurarditA mama sAyakaiH || 37||

tato.ahaM samavasthApya rathaM saubhasamIpataH |
sha~NkhaM pradhmApya harSheNa suhRRidaH paryaharShayam || 38||

tanmerushikharAkAraM vidhvastATTAlagopuram |
dahyamAnamabhiprekShya striyastAH sampradudruvuH || 39||

evaM nihatya samare shAlvaM saubhaM nipAtya cha |
AnartAnpunarAgamya suhRRidAM prItimAvaham || 40||

etasmAtkAraNAdrAjannAgamaM nAgasAhvayam |
yadyagAM paravIraghna na hi jIvetsuyodhanaH || 41||

vaishampAyana uvAcha||

evamuktvA mahAbAhuH kauravaM puruShottamaH |
Amantrya prayayau dhImAnpANDavAnmadhusUdanaH || 42||

abhivAdya mahAbAhurdharmarAjaM yudhiShThiram |
rAj~nA mUrdhanyupAghrAto bhImena cha mahAbhujaH || 43||

subhadrAmabhimanyuM cha rathamAropya kA~nchanam |
Aruroha rathaM kRRiShNaH pANDavairabhipUjitaH || 44||

sainyasugrIvayuktena rathenAdityavarchasA |
dvArakAM prayayau kRRiShNaH samAshvAsya yudhiShThiram || 45||

tataH prayAte dAshArhe dhRRiShTadyumno.api pArShataH |
draupadeyAnupAdAya prayayau svapuraM tadA || 46||

dhRRiShTaketuH svasAraM cha samAdAyAtha chedirAT |
jagAma pANDavAndRRiShTvA ramyAM shuktimatIM purIm || 47||

kekayAshchApyanuj~nAtAH kaunteyenAmitaujasA |
Amantrya pANDavAnsarvAnprayayuste.api bhArata || 48||

brAhmaNAshcha vishashchaiva tathA viShayavAsinaH |
visRRijyamAnAH subhRRishaM na tyajanti sma pANDavAn || 49||

samavAyaH sa rAjendra sumahAdbhutadarshanaH |
AsInmahAtmanAM teShAM kAmyake bharatarShabha || 50||

yudhiShThirastu viprA.nstAnanumAnya mahAmanAH |
shashAsa puruShAnkAle rathAnyojayateti ha || 51||

\hrule

\medskip
                  24
\medskip

vaishampAyana uvAcha||

tasmindashArhAdhipatau prayAte  yudhiShThiro bhImasenArjunau cha |
yamau cha kRRiShNA cha purohitashcha  rathAnmahArhAnparamAshvayuktAn || 1||

AsthAya vIrAH sahitA vanAya  pratasthire bhUtapatiprakAshAH |
hiraNyaniShkAnvasanAni gAshcha  pradAya shikShAkSharamantravidbhyaH || 2||

preShyAH puro vi.nshatirAttashastrA  dhanUMShi varmANi sharA.nshcha pItAn |
maurvIshcha yantrANi cha sAyakA.nshcha  sarve samAdAya jaghanyamIyuH || 3||

tatastu vAsA.nsi cha rAjaputryA  dhAtryashcha dAsyashcha vibhUShaNaM cha |
tadindrasenastvaritaM pragRRihya  jaghanyamevopayayau rathena || 4||

tataH kurushreShThamupetya paurAH  pradakShiNaM chakruradInasattvAH |
taM brAhmaNAshchAbhyavadanprasannA  mukhyAshcha sarve kurujA~NgalAnAm || 5||

sa chApi tAnabhyavadatprasannaH  sahaiva tairbhrAtRRibhirdharmarAjaH |
tasthau cha tatrAdhipatirmahAtmA  dRRiShTvA janaughaM kurujA~NgalAnAm || 6||

piteva putreShu sa teShu bhAvaM  chakre kurUNAmRRiShabho mahAtmA |
te chApi tasminbharataprabarhe  tadA babhUvuH pitarIva putrAH || 7||

tataH samAsAdya mahAjanaughAH  kurupravIraM parivArya tasthuH |
hA nAtha hA dharma iti bruvanto  hriyA cha sarve.ashrumukhA babhUvuH || 8||

varaH kurUNAmadhipaH prajAnAM  piteva putrAnapahAya chAsmAn |
paurAnimA~njAnapadA.nshcha sarvAnhitvA prayAtaH kva nu dharmarAjaH || 9||

dhigdhArtarAShTraM sunRRisha.nsabuddhiM  sasaubalaM pApamatiM cha karNam |
anarthamichChanti narendra pApA  ye dharmanityasya satastavogrAH || 10||

svayaM niveshyApratimaM mahAtmA  puraM mahaddevapuraprakAsham |
shatakratuprasthamamoghakarmA  hitvA prayAtaH kva nu dharmarAjaH || 11||

chakAra yAmapratimAM mahAtmA  sabhAM mayo devasabhAprakAshAm |
tAM devaguptAmiva devamAyAM  hitvA prayAtaH kva nu dharmarAjaH || 12||

tAndharmakAmArthaviduttamaujA  bIbhatsuruchchaiH sahitAnuvAcha |
AdAsyate vAsamimaM niruShya  vaneShu rAjA dviShatAM yashA.nsi || 13||

dvijAtimukhyAH sahitAH pRRithakcha  bhavadbhirAsAdya tapasvinashcha |
prasAdya dharmArthavidashcha vAchyA  yathArthasiddhiH paramA bhavennaH || 14||

ityevamukte vachane.arjunena  te brAhmaNAH sarvavarNAshcha rAjan |
mudAbhyanandansahitAshcha chakruH  pradakShiNaM dharmabhRRitAM variShTham || 15||

Amantrya pArthaM cha vRRikodaraM cha  dhana~njayaM yAj~nasenIM yamau cha |
pratasthire rAShTramapetaharShA  yudhiShThireNAnumatA yathAsvam || 16||

\hrule

\medskip
                  25
\medskip

vaishampAyana uvAcha||

tatasteShu prayAteShu kaunteyaH satyasa~NgaraH |
abhyabhAShata dharmAtmA bhrAtR^InsarvAnyudhiShThiraH || 1||

dvAdashemAH samAsmAbhirvastavyaM nirjane vane |
samIkShadhvaM mahAraNye deshaM bahumRRigadvijam || 2||

bahupuShpaphalaM ramyaM shivaM puNyajanochitam |
yatremAH sharadaH sarvAH sukhaM prativasemahi || 3||

evamukte pratyuvAcha dharmarAjaM dhana~njayaH |
guruvanmAnavaguruM mAnayitvA manasvinam || 4||

arjuna uvAcha||

bhavAneva maharShINAM vRRiddhAnAM paryupAsitA |
aj~nAtaM mAnuShe loke bhavato nAsti ki~nchana || 5||

tvayA hyupAsitA nityaM brAhmaNA bharatarShabha |
dvaipAyanaprabhRRitayo nAradashcha mahAtapAH || 6||

yaH sarvalokadvArANi nityaM sa~ncharate vashI |
devalokAdbrahmalokaM gandharvApsarasAmapi || 7||

sarvA gatIrvijAnAsi brAhmaNAnAM na sa.nshayaH |
prabhAvA.nshchaiva vettha tvaM sarveShAmeva pArthiva || 8||

tvameva rAja~njAnAsi shreyaHkAraNameva cha |
yatrechChasi mahArAja nivAsaM tatra kurmahe || 9||

idaM dvaitavanaM nAma saraH puNyajanochitam |
bahupuShpaphalaM ramyaM nAnAdvijaniShevitam || 10||

atremA dvAdasha samA viharemeti rochaye |
yadi te.anumataM rAjankiM vAnyanmanyate bhavAn || 11||

yudhiShThira uvAcha||

mamApyetanmataM pArtha tvayA yatsamudAhRRitam |
gachChAma puNyaM vikhyAtaM mahaddvaitavanaM saraH || 12||

vaishampAyana uvAcha||

tataste prayayuH sarve pANDavA dharmachAriNaH |
brAhmaNairbahubhiH sArdhaM puNyaM dvaitavanaM saraH || 13||

brAhmaNAH sAgnihotrAshcha tathaiva cha niragnayaH |
svAdhyAyino bhikShavashcha sajapA vanavAsinaH || 14||

bahavo brAhmaNAstatra parivavruryudhiShThiram |
tapasvinaH satyashIlAH shatashaH sa.nshitavratAH || 15||

te yAtvA pANDavAstatra bahubhirbrAhmaNaiH saha |
puNyaM dvaitavanaM ramyaM vivishurbharatarShabhAH || 16||

tachChAlatAlAmramadhUkanIpa  kadambasarjArjunakarNikAraiH |
tapAtyaye puShpadharairupetaM  mahAvanaM rAShTrapatirdadarsha || 17||

mahAdrumANAM shikhareShu tasthurmanoramAM vAchamudIrayantaH |
mayUradAtyUhachakorasa~NghAstasminvane kAnanakokilAshcha || 18||

kareNuyUthaiH saha yUthapAnAM  madotkaTAnAmachalaprabhANAm |
mahAnti yUthAni mahAdvipAnAM  tasminvane rAShTrapatirdadarsha || 19||

manoramAM bhogavatImupetya  dhRRitAtmanAM chIrajaTAdharANAm |
tasminvane dharmabhRRitAM nivAse  dadarsha siddharShigaNAnanekAn || 20||

tataH sa yAnAdavaruhya rAjA  sabhrAtRRikaH sajanaH kAnanaM tat |
vivesha dharmAtmavatAM variShThastriviShTapaM shakra ivAmitaujAH || 21||

taM satyasandhaM sahitAbhipeturdidRRikShavashchAraNasiddhasa~NghAH |
vanaukasashchApi narendrasiMhaM  manasvinaM samparivArya tasthuH || 22||

sa tatra siddhAnabhivAdya sarvAnpratyarchito rAjavaddevavachcha |
vivesha sarvaiH sahito dvijAgryaiH  kRRitA~njalirdharmabhRRitAM variShThaH || 23||

sa puNyashIlaH pitRRivanmahAtmA  tapasvibhirdharmaparairupetya |
pratyarchitaH puShpadharasya mUle  mahAdrumasyopavivesha rAjA || 24||

bhImashcha kRRiShNA cha dhana~njayashcha  yamau cha te chAnucharA narendram |
vimuchya vAhAnavaruhya sarve  tatropatasthurbharataprabarhAH || 25||

latAvatAnAvanataH sa pANDavairmahAdrumaH pa~nchabhirugradhanvibhiH |
babhau nivAsopagatairmahAtmabhirmahAgirirvAraNayUthapairiva || 26||

\hrule

\medskip
                  26
\medskip

vaishampAyana uvAcha||

tatkAnanaM prApya narendraputrAH  sukhochitA vAsamupetya kRRichChram |
vijahrurindrapratimAH shiveShu  sarasvatIshAlavaneShu teShu || 1||

yatI.nshcha sarvAnsa munI.nshcha rAjA  tasminvane mUlaphalairudagraiH |
dvijAtimukhyAnRRiShabhaH kurUNAM  santarpayAmAsa mahAnubhAvaH || 2||

iShTIshcha pitryANi tathAgriyANi  mahAvane vasatAM pANDavAnAm |
purohitaH sarvasamRRiddhatejAshchakAra dhaumyaH pitRRivatkurUNAm || 3||

apetya rAShTrAdvasatAM tu teShAmRRiShiH purANo.atithirAjagAma |
tamAshramaM tIvrasamRRiddhatejA  mArkaNDeyaH shrImatAM pANDavAnAm || 4||

sa sarvaviddraupadIM prekShya kRRiShNAM  yudhiShThiraM bhImasenArjunau cha |
sa.nsmRRitya rAmaM manasA mahAtmA  tapasvimadhye.asmayatAmitaujAH || 5||

taM dharmarAjo vimanA ivAbravItsarve hriyA santi tapasvino.amI |
bhavAnidaM kiM smayatIva hRRiShTastapasvinAM pashyatAM mAmudIkShya || 6||

mArkaNDeya uvAcha||

na tAta hRRiShyAmi na cha smayAmi  praharShajo mAM bhajate na darpaH |
tavApadaM tvadya samIkShya rAmaM  satyavrataM dAsharathiM smarAmi || 7||

sa chApi rAjA saha lakShmaNena  vane nivAsaM pitureva shAsanAt |
dhanvI charanpArtha purA mayaiva  dRRiShTo girerRRiShyamUkasya sAnau || 8||

sahasranetrapratimo mahAtmA  mayasya jeta namucheshcha hantA |
piturnideshAdanaghaH svadharmaM  vane vAsaM dAsharathishchakAra || 9||

sa chApi shakrasya samaprabhAvo  mahAnubhAvaH samareShvajeyaH |
vihAya bhogAnacharadvaneShu  neshe balasyeti charedadharmam || 10||

nRRipAshcha nAbhAgabhagIrathAdayo  mahImimAM sAgarAntAM vijitya |
satyena te.apyajaya.nstAta lokAnneshe balasyeti charedadharmam || 11||

alarkamAhurnaravarya santaM  satyavrataM kAshikarUSharAjam |
vihAya rAShTrANi vasUni chaiva  neshe balasyeti charedadharmam || 12||

dhAtrA vidhiryo vihitaH purANastaM pUjayanto naravarya santaH |
saptarShayaH pArtha divi prabhAnti  neshe balasyeti charedadharmam || 13||

mahAbalAnparvatakUTamAtrAnviShANinaH pashya gajAnnarendra |
sthitAnnideshe naravarya dhAturneshe balasyeti charedadharmam || 14||

sarvANi bhUtAni narendra pashya  yathA yathAvadvihitaM vidhAtrA |
svayonitastatkurute prabhAvAnneshe balasyeti charedadharmam || 15||

satyena dharmeNa yathArhavRRittyA  hriyA tathA sarvabhUtAnyatItya |
yashashcha tejashcha tavApi dIptaM  vibhAvasorbhAskarasyeva pArtha || 16||

yathApratij~naM cha mahAnubhAva  kRRichChraM vane vAsamimaM niruShya |
tataH shriyaM tejasA svena dIptAmAdAsyase pArthiva kauravebhyaH || 17||

vaishampAyana uvAcha||

tamevamuktvA vachanaM maharShistapasvimadhye sahitaM suhRRidbhiH |
Amantrya dhaumyaM sahitA.nshcha pArthAMstataH pratasthe dishamuttarAM saH || 18||

\hrule

\medskip
                  27
\medskip

vaishampAyana uvAcha||

vasatsvatha dvaitavane pANDaveShu mahAtmasu |
anukIrNaM mahAraNyaM brAhmaNaiH samapadyata || 1||

IryamANena satataM brahmaghoSheNa sarvataH |
brahmalokasamaM puNyamAsIddvaitavanaM saraH || 2||

yajuShAmRRichAM cha sAmnAM cha gadyAnAM chaiva sarvashaH |
AsIduchchAryamANAnAM nisvano hRRidaya~NgamaH || 3||

jyAghoShaH pANDaveyAnAM brahmaghoShashcha dhImatAm |
sa.nsRRiShTaM brahmaNA kShatraM bhUya eva vyarochata || 4||

athAbravIdbako dAlbhyo dharmarAjaM yudhiShThiram |
sandhyAM kaunteyamAsInamRRiShibhiH parivAritam || 5||

pashya dvaitavane pArtha brAhmaNAnAM tapasvinAm |
homavelAM kurushreShTha samprajvalitapAvakAm || 6||

charanti dharmaM puNye.asmi.nstvayA guptA dhRRitavratAH |
bhRRigavo.a~Ngirasashchaiva vAsiShThAH kAshyapaiH saha || 7||

AgastyAshcha mahAbhAgA AtreyAshchottamavratAH |
sarvasya jagataH shreShThA brAhmaNAH sa~NgatAstvayA || 8||

idaM tu vachanaM pArtha shRRiNvekAgramanA mama |
bhrAtRRibhiH saha kaunteya yattvAM vakShyAmi kaurava || 9||

brahma kShatreNa sa.nsRRiShTaM kShatraM cha brahmaNA saha |
udIrNau dahataH shatrUnvanAnIvAgnimArutau || 10||

nAbrAhmaNastAta chiraM bubhUShedichChannimaM lokamamuM cha jetum |
vinItadharmArthamapetamohaM  labdhvA dvijaM nudati nRRipaH sapatnAn || 11||

charannaiHshreyasaM dharmaM prajApAlanakAritam |
nAdhyagachChadbalirloke tIrthamanyatra vai dvijAt || 12||

anUnamAsIdasurasya kAmairvairochaneH shrIrapi chAkShayAsIt |
labdhvA mahIM brAhmaNasamprayogAtteShvAcharanduShTamato vyanashyat || 13||

nAbrAhmaNaM bhUmiriyaM sabhUtirvarNaM dvitIyaM bhajate chirAya |
samudranemirnamate tu tasmai  yaM brAhmaNaH shAsti nayairvinItaH || 14||

ku~njarasyeva sa~NgrAme.aparigRRihyA~Nkushagraham |
brAhmaNairviprahINasya kShatrasya kShIyate balam || 15||

brahmaNyanupamA dRRiShTiH kShAtramapratimaM balam |
tau yadA charataH sArdhamatha lokaH prasIdati || 16||

yathA hi sumahAnagniH kakShaM dahati sAnilaH |
tathA dahati rAjanyo brAhmaNena samaM ripUn || 17||

brAhmaNebhyo.atha medhAvI buddhiparyeShaNaM charet |
alabdhasya cha lAbhAya labdhasya cha vivRRiddhaye || 18||

alabdhalAbhAya cha labdhavRRiddhaye  yathArhatIrthapratipAdanAya |
yashasvinaM vedavidaM vipashchitaM  bahushrutaM brAhmaNameva vAsaya || 19||

brAhmaNeShUttamA vRRittistava nityaM yudhiShThira |
tena te sarvalokeShu dIpyate prathitaM yashaH || 20||

tataste brAhmaNAH sarve bakaM dAlbhyamapUjayan |
yudhiShThire stUyamAne bhUyaH sumanaso.abhavan || 21||

dvaipAyano nAradashcha jAmadagnyaH pRRithushravAH |
indradyumno bhAlukishcha kRRitachetAH sahasrapAt || 22||

karNashravAshcha mu~njashcha lavaNAshvashcha kAshyapaH |
hArItaH sthUNakarNashcha agniveshyo.atha shaunakaH || 23||

RRitavAkcha suvAkchaiva bRRihadashva RRitAvasuH |
UrdhvaretA vRRiShAmitraH suhotro hotravAhanaH || 24||

ete chAnye cha bahavo brAhmaNAH sa.nshitavratAH |
ajAtashatrumAnarchuH pura.ndaramivarShayaH || 25||

\hrule

\medskip
                  28
\medskip

vaishampAyana uvAcha||

tato vanagatAH pArthAH sAyAhne saha kRRiShNayA |
upaviShTAH kathAshchakrurduHkhashokaparAyaNAH || 1||

priyA cha darshanIyA cha paNDitA cha pativratA |
tataH kRRiShNA dharmarAjamidaM vachanamabravIt || 2||

na nUnaM tasya pApasya duHkhamasmAsu ki~nchana |
vidyate dhArtarAShTrasya nRRisha.nsasya durAtmanaH || 3||

yastvAM rAjanmayA sArdhamajinaiH prativAsitam |
bhrAtRRibhishcha tathA sarvairnAbhyabhAShata ki~nchana || 4||

vanaM prasthApya duShTAtmA nAnvatapyata durmatiH || 4||

AyasaM hRRidayaM nUnaM tasya duShkRRitakarmaNaH |
yastvAM dharmaparaM shreShThaM rUkShANyashrAvayattadA || 5||

sukhochitamaduHkhArhaM durAtmA sasuhRRidgaNaH |
IdRRishaM duHkhamAnIya modate pApapUruShaH || 6||

chaturNAmeva pApAnAmashru vai nApatattadA |
tvayi bhArata niShkrAnte vanAyAjinavAsasi || 7||

duryodhanasya karNasya shakuneshcha durAtmanaH |
durbhrAtustasya chograsya tathA duHshAsanasya cha || 8||

itareShAM tu sarveShAM kurUNAM kurusattama |
duHkhenAbhiparItAnAM netrebhyaH prApatajjalam || 9||

idaM cha shayanaM dRRiShTvA yachchAsItte purAtanam |
shochAmi tvAM mahArAja duHkhAnarhaM sukhochitam || 10||

dAntaM yachcha sabhAmadhye AsanaM ratnabhUShitam |
dRRiShTvA kushabRRisIM chemAM shoko mAM rundhayatyayam || 11||

yadapashyaM sabhAyAM tvAM rAjabhiH parivAritam |
tachcha rAjannapashyantyAH kA shAntirhRRidayasya me || 12||

yA tvAhaM chandanAdigdhamapashyaM sUryavarchasam |
sA tvA pa~NkamalAdigdhaM dRRiShTvA muhyAmi bhArata || 13||

yA vai tvA kaushikairvastraiH shubhrairbahudhanaiH purA |
dRRiShTavatyasmi rAjendra sA tvAM pashyAmi chIriNam || 14||

yachcha tadrukmapAtrIbhirbrAhmaNebhyaH sahasrashaH |
hriyate te gRRihAdannaM sa.nskRRitaM sArvakAmikam || 15||

yatInAmagRRihANAM te tathaiva gRRihamedhinAm |
dIyate bhojanaM rAjannatIva guNavatprabho || 16||

tachcha rAjannapashyantyAH kA shAntirhRRidayasya me || 16||

yA.nste bhrAtR^InmahArAja yuvAno mRRiShTakuNDalAH |
abhojayanta mRRiShTAnnaiH sUdAH paramasa.nskRRitaiH || 17||

sarvA.nstAnadya pashyAmi vane vanyena jIvataH |
aduHkhArhAnmanuShyendra nopashAmyati me manaH || 18||

bhImasenamimaM chApi duHkhitaM vanavAsinam |
dhyAyantaM kiM na manyuste prApte kAle vivardhate || 19||

bhImasenaM hi karmANi svayaM kurvANamachyuta |
sukhArhaM duHkhitaM dRRiShTvA kasmAnmanyurna vardhate || 20||

satkRRitaM vividhairyAnairvastrairuchchAvachaistathA |
taM te vanagataM dRRiShTvA kasmAnmanyurna vardhate || 21||

kurUnapi hi yaH sarvAnhantumutsahate prabhuH |
tvatprasAdaM pratIkSha.nstu sahate.ayaM vRRikodaraH || 22||

yo.arjunenArjunastulyo dvibAhurbahubAhunA |
sharAtisarge shIghratvAtkAlAntakayamopamaH || 23||

yasya shastrapratApena praNatAH sarvapArthivAH |
yaj~ne tava mahArAja brAhmaNAnupatasthire || 24||

tamimaM puruShavyAghraM pUjitaM devadAnavaiH |
dhyAyantamarjunaM dRRiShTvA kasmAnmanyurna vardhate || 25||

dRRiShTvA vanagataM pArthamaduHkhArhaM sukhochitam |
na cha te vardhate manyustena muhyAmi bhArata || 26||

yo devA.nshcha manuShyA.nshcha sarpA.nshchaikaratho.ajayat |
taM te vanagataM dRRiShTvA kasmAnmanyurna vardhate || 27||

yo yAnairadbhutAkArairhayairnAgaishcha sa.nvRRitaH |
prasahya vittAnyAdatta pArthivebhyaH parantapaH || 28||

kShipatyekena vegena pa~ncha bANashatAni yaH |
taM te vanagataM dRRiShTvA kasmAnmanyurna vardhate || 29||

shyAmaM bRRihantaM taruNaM charmiNAmuttamaM raNe |
nakulaM te vane dRRiShTvA kasmAnmanyurna vardhate || 30||

darshanIyaM cha shUraM cha mAdrIputraM yudhiShThira |
sahadevaM vane dRRiShTvA kasmAnmanyurna vardhate || 31||

drupadasya kule jAtAM snuShAM pANDormahAtmanaH |
mAM te vanagatAM dRRiShTvA kasmAnmanyurna vardhate || 32||

nUnaM cha tava naivAsti manyurbharatasattama |
yatte bhrAtR^I.nshcha mAM chaiva dRRiShTvA na vyathate manaH || 33||

na nirmanyuH kShatriyo.asti loke nirvachanaM smRRitam |
tadadya tvayi pashyAmi kShatriye viparItavat || 34||

yo na darshayate tejaH kShatriyaH kAla Agate |
sarvabhUtAni taM pArtha sadA paribhavantyuta || 35||

tattvayA na kShamA kAryA shatrUnprati katha~nchana |
tejasaiva hi te shakyA nihantuM nAtra sa.nshayaH || 36||

tathaiva yaH kShamAkAle kShatriyo nopashAmyati |
apriyaH sarvabhUtAnAM so.amutreha cha nashyati || 37||

\hrule

\medskip
                  29
\medskip

draupadyuvAcha||

atrApyudAharantImamitihAsaM purAtanam |
prahlAdasya cha sa.nvAdaM balervairochanasya cha || 1||

asurendraM mahAprAj~naM dharmANAmAgatAgamam |
baliH paprachCha daityendraM prahlAdaM pitaraM pituH || 2||

kShamA svichChreyasI tAta utAho teja ityuta |
etanme sa.nshayaM tAta yathAvadbrUhi pRRichChate || 3||

shreyo yadatra dharmaj~na brUhi me tadasa.nshayam |
kariShyAmi hi tatsarvaM yathAvadanushAsanam || 4||

tasmai provAcha tatsarvamevaM pRRiShTaH pitAmahaH |
sarvanishchayavitprAj~naH sa.nshayaM paripRRichChate || 5||

prahlAda uvAcha||

na shreyaH satataM tejo na nityaM shreyasI kShamA |
iti tAta vijAnIhi dvayametadasa.nshayam || 6||

yo nityaM kShamate tAta bahUndoShAnsa vindati |
bhRRityAH paribhavantyenamudAsInAstathaiva cha || 7||

sarvabhUtAni chApyasya na namante kadAchana |
tasmAnnityaM kShamA tAta paNDitairapavAditA || 8||

avaj~nAya hi taM bhRRityA bhajante bahudoShatAm |
AdAtuM chAsya vittAni prArthayante.alpachetasaH || 9||

yAnaM vastrANyala~NkArA~nshayanAnyAsanAni cha |
bhojanAnyatha pAnAni sarvopakaraNAni cha || 10||

AdadIrannadhikRRitA yathAkAmamachetasaH |
pradiShTAni cha deyAni na dadyurbhartRRishAsanAt || 11||

na chainaM bhartRRipUjAbhiH pUjayanti kadAchana |
avaj~nAnaM hi loke.asminmaraNAdapi garhitam || 12||

kShamiNaM tAdRRishaM tAta bruvanti kaTukAnyapi |
preShyAH putrAshcha bhRRityAshcha tathodAsInavRRittayaH || 13||

apyasya dArAnichChanti paribhUya kShamAvataH |
dArAshchAsya pravartante yathAkAmamachetasaH || 14||

tathA cha nityamuditA yadi svalpamapIshvarAt |
daNDamarhanti duShyanti duShTAshchApyapakurvate || 15||

ete chAnye cha bahavo nityaM doShAH kShamAvatAm |
atha vairochane doShAnimAnviddhyakShamAvatAm || 16||

asthAne yadi vA sthAne satataM rajasAvRRitaH |
kruddho daNDAnpraNayati vividhAnsvena tejasA || 17||

mitraiH saha virodhaM cha prApnute tejasAvRRitaH |
prApnoti dveShyatAM chaiva lokAtsvajanatastathA || 18||

so.avamAnAdarthahAnimupAlambhamanAdaram |
santApadveShalobhA.nshcha shatrU.nshcha labhate naraH || 19||

krodhAddaNDAnmanuShyeShu vividhAnpuruSho nayan |
bhrashyate shIghramaishvaryAtprANebhyaH svajanAdapi || 20||

yo.apakartR^I.nshcha kartR^I.nshcha tejasaivopagachChati |
tasmAdudvijate lokaH sarpAdveshmagatAdiva || 21||

yasmAdudvijate lokaH kathaM tasya bhavo bhavet |
antaraM hyasya dRRiShTvaiva loko vikurute dhruvam || 22||

tasmAnnAtyutsRRijettejo na cha nityaM mRRidurbhavet || 22||

kAle mRRiduryo bhavati kAle bhavati dAruNaH |
sa vai sukhamavApnoti loke.amuShminnihaiva cha || 23||

kShamAkAlA.nstu vakShyAmi shRRiNu me vistareNa tAn |
ye te nityamasantyAjyA yathA prAhurmanIShiNaH || 24||

pUrvopakArI yastu syAdaparAdhe.agarIyasi |
upakAreNa tattasya kShantavyamaparAdhinaH || 25||

abuddhimAshritAnAM cha kShantavyamaparAdhinAm |
na hi sarvatra pANDityaM sulabhaM puruSheNa vai || 26||

atha chedbuddhijaM kRRitvA brUyuste tadabuddhijam |
pApAnsvalpe.api tAnhanyAdaparAdhe tathAnRRijUn || 27||

sarvasyaiko.aparAdhaste kShantavyaH prANino bhavet |
dvitIye sati vadhyastu svalpe.apyapakRRite bhavet || 28||

ajAnatA bhavetkashchidaparAdhaH kRRito yadi |
kShantavyameva tasyAhuH suparIkShya parIkShayA || 29||

mRRidunA mArdavaM hanti mRRidunA hanti dAruNam |
nAsAdhyaM mRRidunA ki~nchittasmAttIkShNataro mRRiduH || 30||

deshakAlau tu samprekShya balAbalamathAtmanaH |
nAdeshakAle ki~nchitsyAddeshaH kAlaH pratIkShyate || 31||

tathA lokabhayAchchaiva kShantavyamaparAdhinaH || 31||

eta eva.nvidhAH kAlAH kShamAyAH parikIrtitAH |
ato.anyathAnuvartatsu tejasaH kAla uchyate || 32||

draupadyuvAcha||

tadahaM tejasaH kAlaM tava manye narAdhipa |
dhArtarAShTreShu lubdheShu satataM chApakAriShu || 33||

na hi kashchitkShamAkAlo vidyate.adya kurUnprati |
tejasashchAgate kAle teja utsraShTumarhasi || 34||

mRRidurbhavatyavaj~nAtastIkShNAdudvijate janaH |
kAle prApte dvayaM hyetadyo veda sa mahIpatiH || 35||

\hrule

\medskip
                  30
\medskip

yudhiShThira uvAcha||

krodho hantA manuShyANAM krodho bhAvayitA punaH |
iti viddhi mahAprAj~ne krodhamUlau bhavAbhavau || 1||

yo hi saMharate krodhaM bhAvastasya sushobhane |
yaH punaH puruShaH krodhaM nityaM na sahate shubhe || 2||

tasyAbhAvAya bhavati krodhaH paramadAruNaH || 2||

krodhamUlo vinAsho hi prajAnAmiha dRRishyate |
tatkathaM mAdRRishaH krodhamutsRRijellokanAshanam || 3||

kruddhaH pApaM naraH kuryAtkruddho hanyAdgurUnapi |
kruddhaH paruShayA vAchA shreyaso.apyavamanyate || 4||

vAchyAvAchye hi kupito na prajAnAti karhichit |
nAkAryamasti kruddhasya nAvAchyaM vidyate tathA || 5||

hi.nsyAtkrodhAdavadhyA.nshcha vadhyAnsampUjayedapi |
AtmAnamapi cha kruddhaH preShayedyamasAdanam || 6||

etAndoShAnprapashyadbhirjitaH krodho manIShibhiH |
ichChadbhiH paramaM shreya iha chAmutra chottamam || 7||

taM krodhaM varjitaM dhIraiH kathamasmadvidhashcharet |
etaddraupadi sandhAya na me manyuH pravardhate || 8||

AtmAnaM cha paraM chaiva trAyate mahato bhayAt |
krudhyantamapratikrudhyandvayoreSha chikitsakaH || 9||

mUDho yadi klishyamAnaH krudhyate.ashaktimAnnaraH |
balIyasAM manuShyANAM tyajatyAtmAnamantataH || 10||

tasyAtmAnaM santyajato lokA nashyantyanAtmanaH |
tasmAddraupadyashaktasya manyorniyamanaM smRRitam || 11||

vidvA.nstathaiva yaH shaktaH klishyamAno na kupyati |
sa nAshayitvA kleShTAraM paraloke cha nandati || 12||

tasmAdbalavatA chaiva durbalena cha nityadA |
kShantavyaM puruSheNAhurApatsvapi vijAnatA || 13||

manyorhi vijayaM kRRiShNe prasha.nsantIha sAdhavaH |
kShamAvato jayo nityaM sAdhoriha satAM matam || 14||

satyaM chAnRRitataH shreyo nRRisha.nsAchchAnRRisha.nsatA |
tamevaM bahudoShaM tu krodhaM sAdhuvivarjitam || 15||

mAdRRishaH prasRRijetkasmAtsuyodhanavadhAdapi || 15||

tejasvIti yamAhurvai paNDitA dIrghadarshinaH |
na krodho.abhyantarastasya bhavatIti vinishchitam || 16||

yastu krodhaM samutpannaM praj~nayA pratibAdhate |
tejasvinaM taM vidvA.nso manyante tattvadarshinaH || 17||

kruddho hi kAryaM sushroNi na yathAvatprapashyati |
na kAryaM na cha maryAdAM naraH kruddho.anupashyati || 18||

hantyavadhyAnapi kruddho gurUnrUkShaistudatyapi |
tasmAttejasi kartavye krodho dUrAtpratiShThitaH || 19||

dAkShyaM hyamarShaH shauryaM cha shIghratvamiti tejasaH |
guNAH krodhAbhibhUtena na shakyAH prAptuma~njasA || 20||

krodhaM tyaktvA tu puruShaH samyaktejo.abhipadyate |
kAlayuktaM mahAprAj~ne kruddhaistejaH suduHsaham || 21||

krodhastvapaNDitaiH shashvatteja ityabhidhIyate |
rajastallokanAshAya vihitaM mAnuShAnprati || 22||

tasmAchChashvattyajetkrodhaM puruShaH samyagAcharan |
shreyAnsvadharmAnapago na kruddha iti nishchitam || 23||

yadi sarvamabuddhInAmatikrAntamamedhasAm |
atikramo madvidhasya kathaM svitsyAdanindite || 24||

yadi na syurmanuShyeShu kShamiNaH pRRithivIsamAH |
na syAtsandhirmanuShyANAM krodhamUlo hi vigrahaH || 25||

abhiShakto hyabhiShajedAhanyAdguruNA hataH |
evaM vinAsho bhUtAnAmadharmaH prathito bhavet || 26||

AkruShTaH puruShaH sarvaH pratyAkroshedanantaram |
pratihanyAddhatashchaiva tathA hi.nsyAchcha hi.nsitaH || 27||

hanyurhi pitaraH putrAnputrAshchApi tathA pitR^In |
hanyushcha patayo bhAryAH patInbhAryAstathaiva cha || 28||

evaM sa~Nkupite loke janma kRRiShNe na vidyate |
prajAnAM sandhimUlaM hi janma viddhi shubhAnane || 29||

tAH kShIyeranprajAH sarvAH kShipraM draupadi tAdRRishe |
tasmAnmanyurvinAshAya prajAnAmabhavAya cha || 30||

yasmAttu loke dRRishyante kShamiNaH pRRithivIsamAH |
tasmAjjanma cha bhUtAnAM bhavashcha pratipadyate || 31||

kShantavyaM puruSheNeha sarvAsvApatsu shobhane |
kShamA bhavo hi bhUtAnAM janma chaiva prakIrtitam || 32||

AkruShTastADitaH kruddhaH kShamate yo balIyasA |
yashcha nityaM jitakrodho vidvAnuttamapUruShaH || 33||

prabhAvavAnapi narastasya lokAH sanAtanAH |
krodhanastvalpavij~nAnaH pretya cheha cha nashyati || 34||

atrApyudAharantImA gAthA nityaM kShamAvatAm |
gItAH kShamAvatA kRRiShNe kAshyapena mahAtmanA || 35||

kShamA dharmaH kShamA yaj~naH kShamA vedAH kShamA shrutam |
yastAmevaM vijAnAti sa sarvaM kShantumarhati || 36||

kShamA brahma kShamA satyaM kShamA bhUtaM cha bhAvi cha |
kShamA tapaH kShamA shauchaM kShamayA choddhRRitaM jagat || 37||

ati brahmavidAM lokAnati chApi tapasvinAm |
ati yaj~navidAM chaiva kShamiNaH prApnuvanti tAn || 38||

kShamA tejasvinAM tejaH kShamA brahma tapasvinAm |
kShamA satyaM satyavatAM kShamA dAnaM kShamA yashaH || 39||

tAM kShamAmIdRRishIM kRRiShNe kathamasmadvidhastyajet |
yasyAM brahma cha satyaM cha yaj~nA lokAshcha viShThitAH || 40||

bhujyante yajvanAM lokAH kShamiNAmapare tathA || 40||

kShantavyameva satataM puruSheNa vijAnatA |
yadA hi kShamate sarvaM brahma sampadyate tadA || 41||

kShamAvatAmayaM lokaH parashchaiva kShamAvatAm |
iha saMmAnamRRichChanti paratra cha shubhAM gatim || 42||

yeShAM manyurmanuShyANAM kShamayA nihataH sadA |
teShAM paratare lokAstasmAtkShAntiH parA matA || 43||

iti gItAH kAshyapena gAthA nityaM kShamAvatAm |
shrutvA gAthAH kShamAyAstvaM tuShya draupadi mA krudhaH || 44||

pitAmahaH shAntanavaH shamaM sampUjayiShyati |
AchAryo viduraH kShattA shamameva vadiShyataH || 45||

kRRipashcha sa~njayashchaiva shamameva vadiShyataH || 45||

somadatto yuyutsushcha droNaputrastathaiva cha |
pitAmahashcha no vyAsaH shamaM vadati nityashaH || 46||

etairhi rAjA niyataM chodyamAnaH shamaM prati |
rAjyaM dAteti me buddhirna chellobhAnnashiShyati || 47||

kAlo.ayaM dAruNaH prApto bharatAnAmabhUtaye |
nishchitaM me sadaivaitatpurastAdapi bhAmini || 48||

suyodhano nArhatIti kShamAmevaM na vindati |
arhastasyAhamityeva tasmAnmAM vindate kShamA || 49||

etadAtmavatAM vRRittameSha dharmaH sanAtanaH |
kShamA chaivAnRRisha.nsyaM cha tatkartAsmyahama~njasA || 50||

\hrule

\medskip
                  31
\medskip

draupadyuvAcha||

namo dhAtre vidhAtre cha yau mohaM chakratustava |
pitRRipaitAmahe vRRitte voDhavye te.anyathA matiH || 1||

neha dharmAnRRisha.nsyAbhyAM na kShAntyA nArjavena cha |
puruShaH shriyamApnoti na ghRRiNitvena karhichit || 2||

tvAM chedvyasanamabhyAgAdidaM bhArata duHsaham |
yattvaM nArhasi nApIme bhrAtaraste mahaujasaH || 3||

na hi te.adhyagamajjAtu tadAnIM nAdya bhArata |
dharmAtpriyataraM ki~nchidapi chejjIvitAdiha || 4||

dharmArthameva te rAjyaM dharmArthaM jIvitaM cha te |
brAhmaNA guravashchaiva jAnantyapi cha devatAH || 5||

bhImasenArjunau chaiva mAdreyau cha mayA saha |
tyajestvamiti me buddhirna tu dharmaM parityajeH || 6||

rAjAnaM dharmagoptAraM dharmo rakShati rakShitaH |
iti me shrutamAryANAM tvAM tu manye na rakShati || 7||

ananyA hi naravyAghra nityadA dharmameva te |
buddhiH satatamanveti ChAyeva puruShaM nijA || 8||

nAvama.nsthA hi sadRRishAnnAvarA~nshreyasaH kutaH |
avApya pRRithivIM kRRitsnAM na te shRRi~Ngamavardhata || 9||

svAhAkAraiH svadhAbhishcha pUjAbhirapi cha dvijAn |
daivatAni pitR^I.nshchaiva satataM pArtha sevase || 10||

brAhmaNAH sarvakAmaiste satataM pArtha tarpitAH |
yatayo mokShiNashchaiva gRRihasthAshchaiva bhArata || 11||

AraNyakebhyo lauhAni bhAjanAni prayachChasi |
nAdeyaM brAhmaNebhyaste gRRihe ki~nchana vidyate || 12||

yadidaM vaishvadevAnte sAyamprAtaH pradIyate |
taddattvAtithibhRRityebhyo rAja~nsheSheNa jIvasi || 13||

iShTayaH pashubandhAshcha kAmyanaimittikAshcha ye |
vartante pAkayaj~nAshcha yaj~nakarma cha nityadA || 14||

asminnapi mahAraNye vijane dasyusevite |
rAShTrAdapetya vasato dhArmaste nAvasIdati || 15||

ashvamedho rAjasUyaH puNDarIko.atha gosavaH |
etairapi mahAyaj~nairiShTaM te bhUridakShiNaiH || 16||

rAjanparItayA buddhyA viShame.akShaparAjaye |
rAjyaM vasUnyAyudhAni bhrAtR^InmAM chAsi nirjitaH || 17||

RRijormRRidorvadAnyasya hrImataH satyavAdinaH |
kathamakShavyasanajA buddhirApatitA tava || 18||

atIva mohamAyAti manashcha paridUyate |
nishAmya te duHkhamidamimAM chApadamIdRRishIm || 19||

atrApyudAharantImamitihAsaM purAtanam |
Ishvarasya vashe lokastiShThate nAtmano yathA || 20||

dhAtaiva khalu bhUtAnAM sukhaduHkhe priyApriye |
dadhAti sarvamIshAnaH purastAchChukramuchcharan || 21||

yathA dArumayI yoShA naravIra samAhitA |
Irayatya~Ngama~NgAni tathA rAjannimAH prajAH || 22||

AkAsha iva bhUtAni vyApya sarvANi bhArata |
Ishvaro vidadhAtIha kalyANaM yachcha pApakam || 23||

shakunistantubaddho vA niyato.ayamanIshvaraH |
Ishvarasya vashe tiShThannAnyeShAM nAtmanaH prabhuH || 24||

maNiH sUtra iva proto nasyota iva govRRiShaH |
dhAturAdeshamanveti tanmayo hi tadarpaNaH || 25||

nAtmAdhIno manuShyo.ayaM kAlaM bhavati ka~nchana |
srotaso madhyamApannaH kUlAdvRRikSha iva chyutaH || 26||

aj~no janturanIsho.ayamAtmanaH sukhaduHkhayoH |
Ishvaraprerito gachChetsvargaM narakameva cha || 27||

yathA vAyostRRiNAgrANi vashaM yAnti balIyasaH |
dhAturevaM vashaM yAnti sarvabhUtAni bhArata || 28||

AryakarmaNi yu~njAnaH pApe vA punarIshvaraH |
vyApya bhUtAni charate na chAyamiti lakShyate || 29||

hetumAtramidaM dhAtuH sharIraM kShetrasa~nj~nitam |
yena kArayate karma shubhAshubhaphalaM vibhuH || 30||

pashya mAyAprabhAvo.ayamIshvareNa yathA kRRitaH |
yo hanti bhUtairbhUtAni mohayitvAtmamAyayA || 31||

anyathA paridRRiShTAni munibhirvedadarshibhiH |
anyathA parivartante vegA iva nabhasvataH || 32||

anyathaiva hi manyante puruShAstAni tAni cha |
anyathaiva prabhustAni karoti vikaroti cha || 33||

yathA kAShThena vA kAShThamashmAnaM chAshmanA punaH |
ayasA chApyayashChindyAnnirvicheShTamachetanam || 34||

evaM sa bhagavAndevaH svayambhUH prapitAmahaH |
hinasti bhUtairbhUtAni Chadma kRRitvA yudhiShThira || 35||

samprayojya viyojyAyaM kAmakArakaraH prabhuH |
krIDate bhagavanbhUtairbAlaH krIDanakairiva || 36||

na mAtRRipitRRivadrAjandhAtA bhUteShu vartate |
roShAdiva pravRRitto.ayaM yathAyamitaro janaH || 37||

AryA~nshIlavato dRRiShTvA hrImato vRRittikarshitAn |
anAryAnsukhinashchaiva vihvalAmIva chintayA || 38||

tavemAmApadaM dRRiShTvA samRRiddhiM cha suyodhane |
dhAtAraM garhaye pArtha viShamaM yo.anupashyati || 39||

AryashAstrAtige krUre lubdhe dharmApachAyini |
dhArtarAShTre shriyaM dattvA dhAtA kiM phalamashnute || 40||

karma chetkRRitamanveti kartAraM nAnyamRRichChati |
karmaNA tena pApena lipyate nUnamIshvaraH || 41||

atha karma kRRitaM pApaM na chetkartAramRRichChati |
kAraNaM balameveha janA~nshochAmi durbalAn || 42||

\hrule

\medskip
                  32
\medskip

yudhiShThira uvAcha||

valgu chitrapadaM shlakShNaM yAj~naseni tvayA vachaH |
uktaM tachChrutamasmAbhirnAstikyaM tu prabhAShase || 1||

nAhaM dharmaphalAnveShI rAjaputri charAmyuta |
dadAmi deyamityeva yaje yaShTavyamityuta || 2||

astu vAtra phalaM mA vA kartavyaM puruSheNa yat |
gRRihAnAvasatA kRRiShNe yathAshakti karomi tat || 3||

dharmaM charAmi sushroNi na dharmaphalakAraNAt |
AgamAnanatikramya satAM vRRittamavekShya cha || 4||

dharma eva manaH kRRiShNe svabhAvAchchaiva me dhRRitam || 4||

na dharmaphalamApnoti yo dharmaM dogdhumichChati |
yashchainaM sha~Nkate kRRitvA nAstikyAtpApachetanaH || 5||

ativAdAnmadAchchaiva mA dharmamatisha~NkithAH |
dharmAtisha~NkI puruShastiryaggatiparAyaNaH || 6||

dharmo yasyAtisha~NkyaH syAdArShaM vA durbalAtmanaH |
vedAchChUdra ivApeyAtsa lokAdajarAmarAt || 7||

vedAdhyAyI dharmaparaH kule jAto yashasvini |
sthavireShu sa yoktavyo rAjabhirdharmachAribhiH || 8||

pApIyAnhi sa shUdrebhyastaskarebhyo visheShataH |
shAstrAtigo mandabuddhiryo dharmamatisha~Nkate || 9||

pratyakShaM hi tvayA dRRiShTa RRiShirgachChanmahAtapAH |
mArkaNDeyo.aprameyAtmA dharmeNa chirajIvitAm || 10||

vyAso vasiShTho maitreyo nArado lomashaH shukaH |
anye cha RRiShayaH siddhA dharmeNaiva suchetasaH || 11||

pratyakShaM pashyasi hyetAndivyayogasamanvitAn |
shApAnugrahaNe shaktAndevairapi garIyasaH || 12||

ete hi dharmamevAdau varNayanti sadA mama |
kartavyamamaraprakhyAH pratyakShAgamabuddhayaH || 13||

ato nArhasi kalyANi dhAtAraM dharmameva cha |
rajomUDhena manasA kSheptuM sha~Nkitumeva cha || 14||

dharmAtisha~NkI nAnyasminpramANamadhigachChati |
AtmapramANa unnaddhaH shreyaso hyavamanyakaH || 15||

indriyaprItisambaddhaM yadidaM lokasAkShikam |
etAvAnmanyate bAlo mohamanyatra gachChati || 16||

prAyashchittaM na tasyAsti yo dharmamatisha~Nkate |
dhyAyansa kRRipaNaH pApo na lokAnpratipadyate || 17||

pramANAnyativRRitto hi vedashAstrArthanindakaH |
kAmalobhAnugo mUDho narakaM pratipadyate || 18||

yastu nityaM kRRitamatirdharmamevAbhipadyate |
asha~NkamAnaH kalyANi so.amutrAnantyamashnute || 19||

ArShaM pramANamutkramya dharmAnaparipAlayan |
sarvashAstrAtigo mUDhaH shaM janmasu na vindati || 20||

shiShTairAcharitaM dharmaM kRRiShNe mA smAtisha~NkithAH |
purANamRRiShibhiH proktaM sarvaj~naiH sarvadarshibhiH || 21||

dharma eva plavo nAnyaH svargaM draupadi gachChatAm |
saiva nauH sAgarasyeva vaNijaH pAramRRichChataH || 22||

aphAlo yadi dharmaH syAchcharito dharmachAribhiH |
apratiShThe tamasyetajjaganmajjedanindite || 23||

nirvANaM nAdhigachCheyurjIveyuH pashujIvikAm |
vighAtenaiva yujyeyurna chArthaM ki~nchidApnuyuH || 24||

tapashcha brahmacharyaM cha yaj~naH svAdhyAya eva cha |
dAnamArjavametAni yadi syuraphalAni vai || 25||

nAchariShyanpare dharmaM pare paratare cha ye |
vipralambho.ayamatyantaM yadi syuraphalAH kriyAH || 26||

RRiShayashchaiva devAshcha gandharvAsurarAkShasAH |
IshvarAH kasya hetoste chareyurdharmamAdRRitAH || 27||

phaladaM tviha vij~nAya dhAtAraM shreyasi dhruve |
dharmaM te hyAcharankRRiShNe taddhi dharmasanAtanam || 28||

sa chAyaM saphalo dharmo na dharmo.aphala uchyate |
dRRishyante.api hi vidyAnAM phalAni tapasAM tathA || 29||

tvayyetadvai vijAnIhi janma kRRiShNe yathA shrutam |
vettha chApi yathA jAto dhRRiShTadyumnaH pratApavAn || 30||

etAvadeva paryAptamupamAnaM shuchismite |
karmaNAM phalamastIti dhIro.alpenApi tuShyati || 31||

bahunApi hyavidvA.nso naiva tuShyantyabuddhayaH |
teShAM na dharmajaM ki~nchitpretya sharmAsti karma vA || 32||

karmaNAmuta puNyAnAM pApAnAM cha phalodayaH |
prabhavashchApyayashchaiva devaguhyAni bhAmini || 33||

naitAni veda yaH kashchinmuhyantyatra prajA imAH |
rakShyANyetAni devAnAM gUDhamAyA hi devatAH || 34||

kRRishA~NgAH suvratAshchaiva tapasA dagdhakilbiShAH |
prasannairmAnasairyuktAH pashyantyetAni vai dvijAH || 35||

na phalAdarshanAddharmaH sha~Nkitavyo na devatAH |
yaShTavyaM chApramattena dAtavyaM chAnasUyatA || 36||

karmaNAM phalamastIti tathaitaddharma shAshvatam |
brahmA provAcha putrANAM yadRRiShirveda kashyapaH || 37||

tasmAtte sa.nshayaH kRRiShNe nIhAra iva nashyatu |
vyavasya sarvamastIti nAstikyaM bhAvamutsRRija || 38||

IshvaraM chApi bhUtAnAM dhAtAraM mA vichikShipaH |
shikShasvainaM namasvainaM mA te bhUdbuddhirIdRRishI || 39||

yasya prasAdAttadbhakto martyo gachChatyamartyatAm |
uttamaM daivataM kRRiShNe mAtivochaH katha~nchana || 40||

\hrule

\medskip
                  33
\medskip

draupadyuvAcha||

nAvamanye na garhe cha dharmaM pArtha katha~nchana |
IshvaraM kuta evAhamavama.nsye prajApatim || 1||

ArtAhaM pralapAmIdamiti mAM viddhi bhArata |
bhUyashcha vilapiShyAmi sumanAstannibodha me || 2||

karma khalviha kartavyaM jAtenAmitrakarshana |
akarmANo hi jIvanti sthAvarA netare janAH || 3||

A mAtRRistanapAnAchcha yAvachChayyopasarpaNam |
ja~NgamAH karmaNA vRRittimApnuvanti yudhiShThira || 4||

ja~NgameShu visheSheNa manuShyA bharatarShabha |
ichChanti karmaNA vRRittimavAptuM pretya cheha cha || 5||

utthAnamabhijAnanti sarvabhUtAni bhArata |
pratyakShaM phalamashnanti karmaNAM lokasAkShikam || 6||

pashyAmi svaM samutthAnamupajIvanti jantavaH |
api dhAtA vidhAtA cha yathAyamudake bakaH || 7||

svakarma kuru mA glAsIH karmaNA bhava da.nshitaH |
kRRityaM hi yo.abhijAnAti sahasre nAsti so.asti vA || 8||

tasya chApi bhavetkAryaM vivRRiddhau rakShaNe tathA |
bhakShyamANo hyanAvApaH kShIyate himavAnapi || 9||

utsIderanprajAH sarvA na kuryuH karma chedyadi |
api chApyaphalaM karma pashyAmaH kurvato janAn || 10||

nAnyathA hyabhijAnanti vRRittiM loke katha~nchana || 10||

yashcha diShTaparo loke yashchAyaM haThavAdakaH |
ubhAvapasadAvetau karmabuddhiH prashasyate || 11||

yo hi diShTamupAsIno nirvicheShTaH sukhaM svapet |
avasIdetsudurbuddhirAmo ghaTa ivAmbhasi || 12||

tathaiva haThabuddhiryaH shaktaH karmaNyakarmakRRit |
AsIta na chiraM jIvedanAtha iva durbalaH || 13||

akasmAdapi yaH kashchidarthaM prApnoti pUruShaH |
taM haTheneti manyante sa hi yatno na kasyachit || 14||

yachchApi ki~nchitpuruSho diShTaM nAma labhatyuta |
daivena vidhinA pArtha taddaivamiti nishchitam || 15||

yatsvayaM karmaNA ki~nchitphalamApnoti pUruShaH |
pratyakShaM chakShuShA dRRiShTaM tatpauruShamiti smRRitam || 16||

svabhAvataH pravRRitto.anyaH prApnotyarthAnakAraNAt |
tatsvabhAvAtmakaM viddhi phalaM puruShasattama || 17||

evaM haThAchcha daivAchcha svabhAvAtkarmaNastathA |
yAni prApnoti puruShastatphalaM pUrvakarmaNaH || 18||

dhAtApi hi svakarmaiva taistairhetubhirIshvaraH |
vidadhAti vibhajyeha phalaM pUrvakRRitaM nRRiNAm || 19||

yaddhyayaM puruShaH ki~nchitkurute vai shubhAshubham |
taddhAtRRivihitaM viddhi pUrvakarmaphalodayam || 20||

kAraNaM tasya deho.ayaM dhAtuH karmaNi karmaNi |
sa yathA prerayatyenaM tathAyaM kurute.avashaH || 21||

teShu teShu hi kRRityeShu viniyoktA maheshvaraH |
sarvabhUtAni kaunteya kArayatyavashAnyapi || 22||

manasArthAnvinishchitya pashchAtprApnoti karmaNA |
buddhipUrvaM svayaM dhIraH puruShastatra kAraNam || 23||

sa~NkhyAtuM naiva shakyAni karmANi puruSharShabha |
agAranagarANAM hi siddhiH puruShahaitukI || 24||

tile tailaM gavi kShIraM kAShThe pAvakamantataH |
dhiyA dhIro vijAnIyAdupAyaM chAsya siddhaye || 25||

tataH pravartate pashchAtkaraNeShvasya siddhaye |
tAM siddhimupajIvanti karmaNAmiha jantavaH || 26||

kushalena kRRitaM karma kartrA sAdhu vinishchitam |
idaM tvakushaleneti visheShAdupalabhyate || 27||

iShTApUrtaphalaM na syAnna shiShyo na gururbhavet |
puruShaH karmasAdhyeShu syAchchedayamakAraNam || 28||

kartRRitvAdeva puruShaH karmasiddhau prashasyate |
asiddhau nindyate chApi karmanAshaH kathaM tviha || 29||

sarvameva haThenaike diShTenaike vadantyuta |
puruShaprayatnajaM kechittraidhametanniruchyate || 30||

na chaivaitAvatA kAryaM manyanta iti chApare |
asti sarvamadRRishyaM tu diShTaM chaiva tathA haThaH || 31||

dRRishyate hi haThAchchaiva diShTAchchArthasya santatiH || 31||

ki~nchiddaivAddhaThAtki~nchitki~nchideva svakarmataH |
puruShaH phalamApnoti chaturthaM nAtra kAraNam || 32||

kushalAH pratijAnanti ye tattvaviduSho janAH || 32||

tathaiva dhAtA bhUtAnAmiShTAniShTaphalapradaH |
yadi na syAnna bhUtAnAM kRRipaNo nAma kashchana || 33||

yaM yamarthamabhiprepsuH kurute karma pUruShaH |
tattatsaphalameva syAdyadi na syAtpurAkRRitam || 34||

tridvArAmarthasiddhiM tu nAnupashyanti ye narAH |
tathaivAnarthasiddhiM cha yathA lokAstathaiva te || 35||

kartavyaM tveva karmeti manoreSha vinishchayaH |
ekAntena hyanIho.ayaM parAbhavati pUruShaH || 36||

kurvato hi bhavatyeva prAyeNeha yudhiShThira |
ekAntaphalasiddhiM tu na vindatyalasaH kvachit || 37||

asambhave tvasya hetuH prAyashchittaM tu lakShyate |
kRRite karmaNi rAjendra tathAnRRiNyamavApyate || 38||

alakShmIrAvishatyenaM shayAnamalasaM naram |
niHsa.nshayaM phalaM labdhvA dakSho bhUtimupAshnute || 39||

anarthaM sa.nshayAvasthaM vRRiNvate muktasa.nshayAH |
dhIrA narAH karmaratA na tu niHsa.nshayaM kvachit || 40||

ekAntena hyanartho.ayaM vartate.asmAsu sAmpratam |
na tu niHsa.nshayaM na syAttvayi karmaNyavasthite || 41||

atha vA siddhireva syAnmahimA tu tathaiva te |
vRRikodarasya bIbhatsorbhrAtroshcha yamayorapi || 42||

anyeShAM karma saphalamasmAkamapi vA punaH |
viprakarSheNa budhyeta kRRitakarmA yathA phalam || 43||

pRRithivIM lA~Ngalenaiva bhittvA bIjaM vapatyuta |
Aste.atha karShakastUShNIM parjanyastatra kAraNam || 44||

vRRiShTishchennAnugRRihNIyAdanenAstatra karShakaH |
yadanyaH puruShaH kuryAtkRRitaM tatsakalaM mayA || 45||

tachchedaphalamasmAkaM nAparAdho.asti naH kvachit |
iti dhIro.anvavekShyaiva nAtmAnaM tatra garhayet || 46||

kurvato nArthasiddhirme bhavatIti ha bhArata |
nirvedo nAtra gantavyo dvAvetau hyasya karmaNaH || 47||

siddhirvApyatha vAsiddhirapravRRittirato.anyathA || 47||

bahUnAM samavAye hi bhAvAnAM karma sidhyati |
guNAbhAve phalaM nyUnaM bhavatyaphalameva vA || 48||

anArambhe tu na phalaM na guNo dRRishyate.achyuta || 48||

deshakAlAvupAyA.nshcha ma~NgalaM svasti vRRiddhaye |
yunakti medhayA dhIro yathAshakti yathAbalam || 49||

apramattena tatkAryamupadeShTA parAkramaH |
bhUyiShThaM karmayogeShu sarva eva parAkramaH || 50||

yaM tu dhIro.anvavekSheta shreyA.nsaM bahubhirguNaiH |
sAmnaivArthaM tato lipsetkarma chAsmai prayojayet || 51||

vyasanaM vAsya kA~NkSheta vinAshaM vA yudhiShThira |
api sindhorgirervApi kiM punarmartyadharmiNaH || 52||

utthAnayuktaH satataM pareShAmantaraiShaNe |
AnRRiNyamApnoti naraH parasyAtmana eva cha || 53||

na chaivAtmAvamantavyaH puruSheNa kadAchana |
na hyAtmaparibhUtasya bhUtirbhavati bhArata || 54||

evaM sa.nsthitikA siddhiriyaM lokasya bhArata |
chitrA siddhigatiH proktA kAlAvasthAvibhAgataH || 55||

brAhmaNaM me pitA pUrvaM vAsayAmAsa paNDitam |
so.asmA arthamimaM prAha pitre me bharatarShabha || 56||

nItiM bRRihaspatiproktAM bhrAtR^Inme.agrAhayatpurA |
teShAM sA~NkathyamashrauShamahametattadA gRRihe || 57||

sa mAM rAjankarmavatImAgatAmAha sAntvayan |
shushrUShamANAmAsInAM pitura~Nke yudhiShThira || 58||

\hrule

\medskip
                  34
\medskip

vaishampAyana uvAcha||

yAj~nasenyA vachaH shrutvA bhImaseno.atyamarShaNaH |
niHshvasannupasa~Ngamya kruddho rAjAnamabravIt || 1||

rAjyasya padavIM dharmyAM vraja satpuruShochitAm |
dharmakAmArthahInAnAM kiM no vastuM tapovane || 2||

naiva dharmeNa tadrAjyaM nArjavena na chaujasA |
akShakUTamadhiShThAya hRRitaM duryodhanena naH || 3||

gomAyuneva siMhAnAM durbalena balIyasAm |
AmiShaM vighasAshena tadvadrAjyaM hi no hRRitam || 4||

dharmaleshapratichChannaH prabhavaM dharmakAmayoH |
arthamutsRRijya kiM rAjandurgeShu paritapyase || 5||

bhavato.anuvidhAnena rAjyaM naH pashyatAM hRRitam |
ahAryamapi shakreNa guptaM gANDIvadhanvanA || 6||

kuNInAmiva bilvAni pa~NgUnAmiva dhenavaH |
hRRitamaishvaryamasmAkaM jIvatAM bhavataH kRRite || 7||

bhavataH priyamityevaM mahadvyasanamIdRRisham |
dharmakAme pratItasya pratipannAH sma bhArata || 8||

karshayAmaH svamitrANi nandayAmashcha shAtravAn |
AtmAnaM bhavataH shAstre niyamya bharatarShabha || 9||

yadvayaM na tadaivaitAndhArtarAShTrAnnihanmahi |
bhavataH shAstramAdAya tannastapati duShkRRitam || 10||

athainAmanvavekShasva mRRigacharyAmivAtmanaH |
avIrAcharitAM rAjanna balasthairniShevitAm || 11||

yAM na kRRiShNo na bIbhatsurnAbhimanyurna sRRi~njayaH |
na chAhamabhinandAmi na cha mAdrIsutAvubhau || 12||

bhavAndharmo dharma iti satataM vratakarshitaH |
kachchidrAjanna nirvedAdApannaH klIbajIvikAm || 13||

durmanuShyA hi nirvedamaphalaM sarvaghAtinam |
ashaktAH shriyamAhartumAtmanaH kurvate priyam || 14||

sa bhavAndRRiShTimA~nshaktaH pashyannAtmani pauruSham |
AnRRisha.nsyaparo rAjannAnarthamavabudhyase || 15||

asmAnamI dhArtarAShTrAH kShamamANAnalaM sataH |
ashaktAneva manyante tadduHkhaM nAhave vadhaH || 16||

tatra chedyudhyamAnAnAmajihmamanivartinAm |
sarvasho hi vadhaH shreyAnpretya lokA.Nllabhemahi || 17||

atha vA vayamevaitAnnihatya bharatarShabha |
AdadImahi gAM sarvAM tathApi shreya eva naH || 18||

sarvathA kAryametannaH svadharmamanutiShThatAm |
kA~NkShatAM vipulAM kIrtiM vairaM pratichikIrShatAm || 19||

AtmArthaM yudhyamAnAnAM vidite kRRityalakShaNe |
anyairapahRRite rAjye prasha.nsaiva na garhaNA || 20||

karshanArtho hi yo dharmo mitrANAmAtmanastathA |
vyasanaM nAma tadrAjanna sa dharmaH kudharma tat || 21||

sarvathA dharmanityaM tu puruShaM dharmadurbalam |
jahatastAta dharmArthau pretaM duHkhasukhe yathA || 22||

yasya dharmo hi dharmArthaM kleshabhA~Nna sa paNDitaH |
na sa dharmasya vedArthaM sUryasyAndhaH prabhAmiva || 23||

yasya chArthArthamevArthaH sa cha nArthasya kovidaH |
rakShate bhRRitako.araNyaM yathA syAttAdRRigeva saH || 24||

ativelaM hi yo.arthArthI netarAvanutiShThati |
sa vadhyaH sarvabhUtAnAM brahmaheva jugupsitaH || 25||

satataM yashcha kAmArthI netarAvanutiShThati |
mitrANi tasya nashyanti dharmArthAbhyAM cha hIyate || 26||

tasya dharmArthahInasya kAmAnte nidhanaM dhruvam |
kAmato ramamANasya mInasyevAmbhasaH kShaye || 27||

tasmAddharmArthayornityaM na pramAdyanti paNDitAH |
prakRRitiH sA hi kAmasya pAvakasyAraNiryathA || 28||

sarvathA dharmamUlo.artho dharmashchArthaparigrahaH |
itaretarayonI tau viddhi meghodadhI yathA || 29||

dravyArthasparshasa.nyoge yA prItirupajAyate |
sa kAmashchittasa~NkalpaH sharIraM nAsya vidyate || 30||

arthArthI puruSho rAjanbRRihantaM dharmamRRichChati |
arthamRRichChati kAmArthI na kAmAdanyamRRichChatI || 31||

na hi kAmena kAmo.anyaH sAdhyate phalameva tat |
upayogAtphalasyeva kAShThAdbhasmeva paNDitaH || 32||

imA~nshakunikAnrAjanhanti vaita.nsiko yathA |
etadrUpamadharmasya bhUteShu cha vihi.nsatAm || 33||

kAmAllobhAchcha dharmasya pravRRittiM yo na pashyati |
sa vadhyaH sarvabhUtAnAM pretya cheha cha durmatiH || 34||

vyaktaM te vidito rAjannartho dravyaparigrahaH |
prakRRitiM chApi vetthAsya vikRRitiM chApi bhUyasIm || 35||

tasya nAshaM vinAshaM vA jarayA maraNena vA |
anarthamiti manyante so.ayamasmAsu vartate || 36||

indriyANAM cha pa~nchAnAM manaso hRRidayasya cha |
viShaye vartamAnAnAM yA prItirupajAyate || 37||

sa kAma iti me buddhiH karmaNAM phalamuttamam || 37||

evameva pRRithagdRRiShTvA dharmArthau kAmameva cha |
na dharmapara eva syAnna chArthaparamo naraH || 38||

na kAmaparamo vA syAtsarvAnseveta sarvadA || 38||

dharmaM pUrvaM dhanaM madhye jaghanye kAmamAcharet |
ahanyanucharedevameSha shAstrakRRito vidhiH || 39||

kAmaM pUrvaM dhanaM madhye jaghanye dharmamAcharet |
vayasyanucharedevameSha shAstrakRRito vidhiH || 40||

dharmaM chArthaM cha kAmaM cha yathAvadvadatAM vara |
vibhajya kAle kAlaj~naH sarvAnseveta paNDitaH || 41||

mokSho vA paramaM shreya eSha rAjansukhArthinAm |
prAptirvA buddhimAsthAya sopAyaM kurunandana || 42||

tadvAshu kriyatAM rAjanprAptirvApyadhigamyatAm |
jIvitaM hyAturasyeva duHkhamantaravartinaH || 43||

viditashchaiva te dharmaH satataM charitashcha te |
jAnate tvayi sha.nsanti suhRRidaH karmachodanAm || 44||

dAnaM yaj~naH satAM pUjA vedadhAraNamArjavam |
eSha dharmaH paro rAjanphalavAnpretya cheha cha || 45||

eSha nArthavihInena shakyo rAjanniShevitum |
akhilAH puruShavyAghra guNAH syuryadyapItare || 46||

dharmamUlaM jagadrAjannAnyaddharmAdvishiShyate |
dharmashchArthena mahatA shakyo rAjanniShevitum || 47||

na chArtho bhaikShacharyeNa nApi klaibyena karhichit |
vettuM shakyaH sadA rAjankevalaM dharmabuddhinA || 48||

pratiShiddhA hi te yAch~nA yayA sidhyati vai dvijaH |
tejasaivArthalipsAyAM yatasva puruSharShabha || 49||

bhaikShacharyA na vihitA na cha viTshUdrajIvikA |
kShatriyasya visheSheNa dharmastu balamaurasam || 50||

udArameva vidvA.nso dharmaM prAhurmanIShiNaH |
udAraM pratipadyasva nAvare sthAtumarhasi || 51||

anubudhyasva rAjendra vettha dharmAnsanAtanAn |
krUrakarmAbhijAto.asi yasmAdudvijate janaH || 52||

prajApAlanasambhUtaM phalaM tava na garhitam |
eSha te vihito rAjandhAtrA dharmaH sanAtanaH || 53||

tasmAdvichalitaH pArtha loke hAsyaM gamiShyasi |
svadharmAddhi manuShyANAM chalanaM na prashasyate || 54||

sa kShAtraM hRRidayaM kRRitvA tyaktvedaM shithilaM manaH |
vIryamAsthAya kaunteya dhuramudvaha dhuryavat || 55||

na hi kevaladharmAtmA pRRithivIM jAtu kashchana |
pArthivo vyajayadrAjanna bhUtiM na punaH shriyam || 56||

jihvAM dattvA bahUnAM hi kShudrANAM lubdhachetasAm |
nikRRityA labhate rAjyamAhAramiva shalyakaH || 57||

bhrAtaraH pUrvajAtAshcha susamRRiddhAshcha sarvashaH |
nikRRityA nirjitA devairasurAH pANDavarShabha || 58||

evaM balavataH sarvamiti buddhvA mahIpate |
jahi shatrUnmahAbAho parAM nikRRitimAsthitaH || 59||

na hyarjunasamaH kashchidyudhi yoddhA dhanurdharaH |
bhavitA vA pumAnkashchinmatsamo vA gadAdharaH || 60||

sattvena kurute yuddhaM rAjansubalavAnapi |
na pramANena notsAhAtsattvastho bhava pANDava || 61||

sattvaM hi mUlamarthasya vitathaM yadato.anyathA |
na tu prasaktaM bhavati vRRikShachChAyeva haimanI || 62||

arthatyAgo hi kAryaH syAdarthaM shreyA.nsamichChatA |
bIjaupamyena kaunteya mA te bhUdatra sa.nshayaH || 63||

arthena tu samo.anartho yatra labhyeta nodayaH |
na tatra vipaNaH kAryaH kharakaNDUyitaM hi tat || 64||

evameva manuShyendra dharmaM tyaktvAlpakaM naraH |
bRRihantaM dharmamApnoti sa buddha iti nishchitaH || 65||

amitraM mitrasampannaM mitrairbhindanti paNDitAH |
bhinnairmitraiH parityaktaM durbalaM kurute vashe || 66||

sattvena kurute yuddhaM rAjansubalavAnapi |
nodyamena na hotrAbhiH sarvAH svIkurute prajAH || 67||

sarvathA saMhataireva durbalairbalavAnapi |
amitraH shakyate hantuM madhuhA bhramarairiva || 68||

yathA rAjanprajAH sarvAH sUryaH pAti gabhastibhiH |
atti chaiva tathaiva tvaM savituH sadRRisho bhava || 69||

etaddhyapi tapo rAjanpurANamiti naH shrutam |
vidhinA pAlanaM bhUmeryatkRRitaM naH pitAmahaiH || 70||

apeyAtkila bhAH sUryAllakShmIshchandramasastathA |
iti loko vyavasito dRRiShTvemAM bhavato vyathAm || 71||

bhavatashcha prasha.nsAbhirnindAbhiritarasya cha |
kathAyuktAH pariShadaH pRRithagrAjansamAgatAH || 72||

idamabhyadhikaM rAjanbrAhmaNA guravashcha te |
sametAH kathayantIha muditAH satyasandhatAm || 73||

yanna mohAnna kArpaNyAnna lobhAnna bhayAdapi |
anRRitaM ki~nchiduktaM te na kAmAnnArthakAraNAt || 74||

yadenaH kurute ki~nchidrAjA bhUmimavApnuvan |
sarvaM tannudate pashchAdyaj~nairvipuladakShiNaiH || 75||

brAhmaNebhyo dadadgrAmAngAshcha rAjansahasrashaH |
muchyate sarvapApebhyastamobhya iva chandramAH || 76||

paurajAnapadAH sarve prAyashaH kurunandana |
savRRiddhabAlAH sahitAH sha.nsanti tvAM yudhiShThira || 77||

shvadRRitau kShIramAsaktaM brahma vA vRRiShale yathA |
satyaM stene balaM nAryAM rAjyaM duryodhane tathA || 78||

iti nirvachanaM loke chiraM charati bhArata |
api chaitatstriyo bAlAH svAdhyAyamiva kurvate || 79||

sa bhavAnrathamAsthAya sarvopakaraNAnvitam |
tvaramANo.abhiniryAtu chiramarthopapAdakam || 80||

vAchayitvA dvijashreShThAnadyaiva gajasAhvayam |
astravidbhiH parivRRito bhrAtRRibhirdRRiDhadhanvibhiH || 81||

AshIviShasamairvIrairmarudbhiriva vRRitrahA || 81||

amitrA.nstejasA mRRidnannasurebhya ivArihA |
shriyamAdatsva kaunteya dhArtarAShTrAnmahAbala || 82||

na hi gANDIvamuktAnAM sharANAM gArdhravAsasAm |
sparshamAshIviShAbhAnAM martyaH kashchana sa.nsahet || 83||

na sa vIro na mAta~Ngo na sadashvo.asti bhArata |
yaH saheta gadAvegaM mama kruddhasya sa.nyuge || 84||

sRRi~njayaiH saha kaikeyairvRRiShNInAmRRiShabheNa cha |
kathaM svidyudhi kaunteya rAjyaM na prApnuyAmahe || 85||

\hrule

\medskip
                  35
\medskip

yudhiShThira uvAcha||

asa.nshayaM bhArata satyametadyanmA tudanvAkyashalyaiH kShiNoShi |
na tvA vigarhe pratikUlametanmamAnayAddhi vyasanaM va AgAt || 1||

ahaM hyakShAnanvapadyaM jihIrShanrAjyaM sarAShTraM dhRRitarAShTrasya putrAt |
tanmA shaThaH kitavaH pratyadevItsuyodhanArthaM subalasya putraH || 2||

mahAmAyaH shakuniH pArvatIyaH  sadA sabhAyAM pravapannakShapUgAn |
amAyinaM mAyayA pratyadevIttato.apashyaM vRRijinaM bhImasena || 3||

akShAnhi dRRiShTvA shakuneryathAvatkAmAnulomAnayujo yujashcha |
shakyaM niyantumabhaviShyadAtmA  manyustu hanti puruShasya dhairyam || 4||

yantuM nAtmA shakyate pauruSheNa  mAnena vIryeNa cha tAta naddhaH |
na te vAchaM bhImasenAbhyasUye  manye tathA tadbhavitavyamAsIt || 5||

sa no rAjA dhRRitarAShTrasya putro  nyapAtayadvyasane rAjyamichChan |
dAsyaM cha no.agamayadbhImasena  yatrAbhavachCharaNaM draupadI naH || 6||

tvaM chApi tadvettha dhana~njayashcha  punardyUtAyAgatAnAM sabhAM naH |
yanmAbravIddhRRitarAShTrasya putra  ekaglahArthaM bharatAnAM samakSham || 7||

vane samA dvAdasha rAjaputra  yathAkAmaM viditamajAtashatro |
athAparaM chAviditaM charethAH  sarvaiH saha bhrAtRRibhishChadmagUDhaH || 8||

tvAM chechChrutvA tAta tathA charantamavabhotsyante bhAratAnAM charAH sma |
anyA.nshcharethAstAvato.abdA.nstatastvaM  nishchitya tatpratijAnIhi pArtha || 9||

charaishchenno.aviditaH kAlametaM  yukto rAjanmohayitvA madIyAn |
bravImi satyaM kurusa.nsadIha  tavaiva tA bhArata pa~ncha nadyaH || 10||

vayaM chaivaM bhrAtaraH sarva eva  tvayA jitAH kAlamapAsya bhogAn |
vasema ityAha purA sa rAjA  madhye kurUNAM sa mayoktastatheti || 11||

tatra dyUtamabhavanno jaghanyaM  tasmi~njitAH pravrajitAshcha sarve |
itthaM cha deshAnanusa~ncharAmo  vanAni kRRichChrANi cha kRRichChrarUpAH || 12||

suyodhanashchApi na shAntimichChanbhUyaH sa manyorvashamanvagachChat |
udyojayAmAsa kurU.nshcha sarvAnye chAsya kechidvashamanvagachChan || 13||

taM sandhimAsthAya satAM sakAshe  ko nAma jahyAdiha rAjyahetoH |
Aryasya manye maraNAdgarIyo  yaddharmamutkramya mahIM prashiShyAt || 14||

tadaiva chedvIrakarmAkariShyo  yadA dyUte parighaM paryamRRikShaH |
bAhU didhakShanvAritaH phalgunena  kiM duShkRRitaM bhIma tadAbhaviShyat || 15||

prAgeva chaivaM samayakriyAyAH  kiM nAbravIH pauruShamAvidAnaH |
prAptaM tu kAlaM tvabhipadya pashchAtkiM mAmidAnImativelamAttha || 16||

bhUyo.api duHkhaM mama bhImasena  dUye viShasyeva rasaM viditvA |
yadyAj~nasenIM parikRRiShyamANAM  sa.ndRRishya tatkShAntamiti sma bhIma || 17||

na tvadya shakyaM bharatapravIra  kRRitvA yaduktaM kuruvIramadhye |
kAlaM pratIkShasva sukhodayasya  paktiM phalAnAmiva bIjavApaH || 18||

yadA hi pUrvaM nikRRito nikRRityA  vairaM sapuShpaM saphalaM viditvA |
mahAguNaM harati hi pauruSheNa  tadA vIro jIvati jIvaloke || 19||

shriyaM cha loke labhate samagrAM  manye chAsmai shatravaH saMnamante |
mitrANi chainamatirAgAdbhajante  devA ivendramanujIvanti chainam || 20||

mama pratij~nAM cha nibodha satyAM  vRRiNe dharmamamRRitAjjIvitAchcha |
rAjyaM cha putrAshcha yasho dhanaM cha  sarvaM na satyasya kalAmupaiti || 21||

\hrule

\medskip
                  36
\medskip

bhImasena uvAcha||

sandhiM kRRitvaiva kAlena antakena patatriNA |
anantenAprameyena srotasA sarvahAriNA || 1||

pratyakShaM manyase kAlaM martyaH sankAlabandhanaH |
phenadharmA mahArAja phaladharmA tathaiva cha || 2||

nimeShAdapi kaunteya yasyAyurapachIyate |
sUchyevA~njanachUrNasya kimiti pratipAlayet || 3||

yo nUnamamitAyuH syAdatha vApi pramANavit |
sa kAlaM vai pratIkSheta sarvapratyakShadarshivAn || 4||

pratIkShamANAnkAlo naH samA rAja.nstrayodasha |
AyuSho.apachayaM kRRitvA maraNAyopaneShyati || 5||

sharIriNAM hi maraNaM sharIre nityamAshritam |
prAgeva maraNAttasmAdrAjyAyaiva ghaTAmahe || 6||

yo na yAti prasa~NkhyAnamaspaShTo bhUmivardhanaH |
ayAtayitvA vairANi so.avasIdati gauriva || 7||

yo na yAtayate vairamalpasattvodyamaH pumAn |
aphalaM tasya janmAhaM manye durjAtajAyinaH || 8||

hairaNyau bhavato bAhU shrutirbhavati pArthiva |
hatvA dviShantaM sa~NgrAme bhuktvA bAhvarjitaM vasu || 9||

hatvA chetpuruSho rAjannikartAramari.ndama |
ahnAya narakaM gachChetsvargeNAsya sa saMmitaH || 10||

amarShajo hi santApaH pAvakAddIptimattaraH |
yenAhamabhisantapto na naktaM na divA shaye || 11||

ayaM cha pArtho bIbhatsurvariShTho jyAvikarShaNe |
Aste paramasantapto nUnaM siMha ivAshaye || 12||

yo.ayameko.abhimanute sarvA.Nlloke dhanurbhRRitaH |
so.ayamAtmajamUShmANaM mahAhastIva yachChati || 13||

nakulaH sahadevashcha vRRiddhA mAtA cha vIrasUH |
tavaiva priyamichChanta Asate jaDamUkavat || 14||

sarve te priyamichChanti bAndhavAH saha sRRi~njayaiH |
ahameko.abhisantapto mAtA cha prativindhyataH || 15||

priyameva tu sarveShAM yadbravImyuta ki~nchana |
sarve hI vyasanaM prAptAH sarve yuddhAbhinandinaH || 16||

netaH pApIyasI kAchidApadrAjanbhaviShyati |
yanno nIchairalpabalai rAjyamAchChidya bhujyate || 17||

shIladoShAdghRRiNAviShTa AnRRisha.nsyAtparantapa |
kleshA.nstitikShase rAjannAnyaH kashchitprasha.nsati || 18||

ghRRiNI brAhmaNarUpo.asi kathaM kShatre ajAyathAH |
asyAM hi yonau jAyante prAyashaH krUrabuddhayaH || 19||

ashrauShIstvaM rAjadharmAnyathA vai manurabravIt |
krUrAnnikRRitisa.nyuktAnvihitAnashamAtmakAn || 20||

kartavye puruShavyAghra kimAsse pIThasarpavat |
buddhyA vIryeNa sa.nyuktaH shrutenAbhijanena cha || 21||

tRRiNAnAM muShTinaikena himavantaM tu parvatam |
ChannamichChasi kaunteya yo.asmAnsa.nvartumichChasi || 22||

aj~nAtacharyA gUDhena pRRithivyAM vishrutena cha |
divIva pArtha sUryeNa na shakyA charituM tvayA || 23||

bRRihachChAla ivAnUpe shAkhApuShpapalAshavAn |
hastI shveta ivAj~nAtaH kathaM jiShNushchariShyati || 24||

imau cha siMhasa~NkAshau bhrAtarau sahitau shishU |
nakulaH sahadevashcha kathaM pArtha chariShyataH || 25||

puNyakIrtI rAjaputrI draupadI vIrasUriyam |
vishrutA kathamaj~nAtA kRRiShNA pArtha chariShyati || 26||

mAM chApi rAja~njAnanti AkumAramimAH prajAH |
aj~nAtacharyAM pashyAmi meroriva nigUhanam || 27||

tathaiva bahavo.asmAbhI rAShTrebhyo vipravAsitAH |
rAjAno rAjaputrAshcha dhRRitarAShTramanuvratAH || 28||

na hi te.apyupashAmyanti nikRRitAnAM nirAkRRitAH |
avashyaM tairnikartavyamasmAkaM tatpriyaiShibhiH || 29||

te.apyasmAsu prayu~njIranprachChannAnsubahU~njanAn |
AchakShIra.nshcha no j~nAtvA tannaH syAtsumahadbhayam || 30||

asmAbhiruShitAH samyagvane mAsAstrayodasha |
parimANena tAnpashya tAvataH parivatsarAn || 31||

asti mAsaH pratinidhiryathA prAhurmanIShiNaH |
pUtikAniva somasya tathedaM kriyatAmiti || 32||

atha vAnaDuhe rAjansAdhave sAdhuvAhine |
sauhityadAnAdekasmAdenasaH pratimuchyate || 33||

tasmAchChatruvadhe rAjankriyatAM nishchayastvayA |
kShatriyasya tu sarvasya nAnyo dharmo.asti sa.nyugAt || 34||

\hrule

\medskip
                  37
\medskip

vaishampAyana uvAcha||

bhImasenavachaH shrutvA kuntIputro yudhiShThiraH |
niHshvasya puruShavyAghraH sampradadhyau parantapaH || 1||

sa muhUrtamiva dhyAtvA vinishchityetikRRityatAm |
bhImasenamidaM vAkyamapadAntaramabravIt || 2||

evametanmahAbAho yathA vadasi bhArata |
idamanyatsamAdhatsva vAkyaM me vAkyakovida || 3||

mahApApAni karmANi yAni kevalasAhasAt |
Arabhyante bhImasena vyathante tAni bhArata || 4||

sumantrite suvikrAnte sukRRite suvichArite |
sidhyantyarthA mahAbAho daivaM chAtra pradakShiNam || 5||

tvaM tu kevalachApalyAdbaladarpochChritaH svayam |
ArabdhavyamidaM karma manyase shRRiNu tatra me || 6||

bhUrishravAH shalashchaiva jalasandhashcha vIryavAn |
bhIShmo droNashcha karNashcha droNaputrashcha vIryavAn || 7||

dhArtarAShTrA durAdharShA duryodhanapurogamAH |
sarva eva kRRitAstrAshcha satataM chAtatAyinaH || 8||

rAjAnaH pArthivAshchaiva ye.asmAbhirupatApitAH |
sa.nshritAH kauravaM pakShaM jAtasnehAshcha sAmpratam || 9||

duryodhanahite yuktA na tathAsmAsu bhArata |
pUrNakoshA balopetAH prayatiShyanti rakShaNe || 10||

sarve kauravasainyasya saputrAmAtyasainikAH |
sa.nvibhaktA hi mAtrAbhirbhogairapi cha sarvashaH || 11||

duryodhanena te vIrA mAnitAshcha visheShataH |
prANA.nstyakShyanti sa~NgrAme iti me nishchitA matiH || 12||

samA yadyapi bhIShmasya vRRittirasmAsu teShu cha |
droNasya cha mahAbAho kRRipasya cha mahAtmanaH || 13||

avashyaM rAjapiNDastairnirveshya iti me matiH |
tasmAttyakShyanti sa~NgrAme prANAnapi sudustyajAn || 14||

sarve divyAstravidvA.nsaH sarve dharmaparAyaNAH |
ajeyAshcheti me buddhirapi devaiH savAsavaiH || 15||

amarShI nityasaMhRRiShTastatra karNo mahArathaH |
sarvAstravidanAdhRRiShya abhedyakavachAvRRitaH || 16||

anirjitya raNe sarvAnetAnpuruShasattamAn |
ashakyo hyasahAyena hantuM duryodhanastvayA || 17||

na nidrAmadhigachChAmi chintayAno vRRikodara |
ati sarvAndhanurgrAhAnsUtaputrasya lAghavam || 18||

etadvachanamAj~nAya bhImaseno.atyamarShaNaH |
babhUva vimanAstrasto na chaivovAcha ki~nchana || 19||

tayoH sa.nvadatorevaM tadA pANDavayordvayoH |
AjagAma mahAyogI vyAsaH satyavatIsutaH || 20||

so.abhigamya yathAnyAyaM pANDavaiH pratipUjitaH |
yudhiShThiramidaM vAkyamuvAcha vadatAM varaH || 21||

yudhiShThira mahAbAho vedmi te hRRidi mAnasam |
manIShayA tataH kShipramAgato.asmi nararShabha || 22||

bhIShmAddroNAtkRRipAtkarNAddroNaputrAchcha bhArata |
yatte bhayamamitraghna hRRidi samparivartate || 23||

tatte.ahaM nAshayiShyAmi vidhidRRiShTena hetunA |
tachChrutvA dhRRitimAsthAya karmaNA pratipAdaya || 24||

tata ekAntamunnIya pArAsharyo yudhiShThiram |
abravIdupapannArthamidaM vAkyavishAradaH || 25||

shreyasaste paraH kAlaH prApto bharatasattama |
yenAbhibhavitA shatrUnraNe pArtho dhana~njayaH || 26||

gRRihANemAM mayA proktAM siddhiM mUrtimatImiva |
vidyAM pratismRRitiM nAma prapannAya bravImi te || 27||

yAmavApya mahAbAhurarjunaH sAdhayiShyati || 27||

astrahetormahendraM cha rudraM chaivAbhigachChatu |
varuNaM cha dhaneshaM cha dharmarAjaM cha pANDava || 28||

shakto hyeSha surAndraShTuM tapasA vikrameNa cha || 28||

RRiShireSha mahAtejA nArAyaNasahAyavAn |
purANaH shAshvato devo viShNora.nshaH sanAtanaH || 29||

astrANIndrAchcha rudrAchcha lokapAlebhya eva cha |
samAdAya mahAbAhurmahatkarma kariShyati || 30||

vanAdasmAchcha kaunteya vanamanyadvichintyatAm |
nivAsArthAya yadyuktaM bhavedvaH pRRithivIpate || 31||

ekatra chiravAso hi na prItijanano bhavet |
tApasAnAM cha shAntAnAM bhavedudvegakArakaH || 32||

mRRigANAmupayogashcha vIrudoShadhisa~NkShayaH |
bibharShi hi bahUnviprAnvedavedA~NgapAragAn || 33||

evamuktvA prapannAya shuchaye bhagavAnprabhuH |
provAcha yogatattvaj~no yogavidyAmanuttamAm || 34||

dharmarAj~ne tadA dhImAnvyAsaH satyavatIsutaH |
anuj~nAya cha kaunteyaM tatraivAntaradhIyata || 35||

yudhiShThirastu dharmAtmA tadbrahma manasA yataH |
dhArayAmAsa medhAvI kAle kAle samabhyasan || 36||

sa vyAsavAkyamudito vanAddvaitavanAttataH |
yayau sarasvatItIre kAmyakaM nAma kAnanam || 37||

tamanvayurmahArAja shikShAkSharavidastathA |
brAhmaNAstapasA yuktA devendramRRiShayo yathA || 38||

tataH kAmyakamAsAdya punaste bharatarShabhAH |
nyavishanta mahAtmAnaH sAmAtyAH sapadAnugAH || 39||

tatra te nyavasanrAjanka~nchitkAlaM manasvinaH |
dhanurvedaparA vIrAH shRRiNvAnA vedamuttamam || 40||

charanto mRRigayAM nityaM shuddhairbANairmRRigArthinaH |
pitRRidaivataviprebhyo nirvapanto yathAvidhi || 41||

\hrule

\medskip
                  38
\medskip

vaishampAyana uvAcha||

kasyachittvatha kAlasya dharmarAjo yudhiShThiraH |
sa.nsmRRitya munisa.ndeshamidaM vachanamabravIt || 1||

vivikte viditapraj~namarjunaM bharatarShabham |
sAntvapUrvaM smitaM kRRitvA pANinA parisa.nspRRishan || 2||

sa muhUrtamiva dhyAtvA vanavAsamari.ndamaH |
dhana~njayaM dharmarAjo rahasIdamuvAcha ha || 3||

bhIShme droNe kRRipe karNe droNaputre cha bhArata |
dhanurvedashchatuShpAda eteShvadya pratiShThitaH || 4||

brAhmaM daivamAsuraM cha saprayogachikitsitam |
sarvAstrANAM prayogaM cha te.abhijAnanti kRRitsnashaH || 5||

te sarve dhRRitarAShTrasya putreNa parisAntvitAH |
sa.nvibhaktAshcha tuShTAshcha guruvatteShu vartate || 6||

sarvayodheShu chaivAsya sadA vRRittiranuttamA |
shaktiM na hApayiShyanti te kAle pratipUjitAH || 7||

adya cheyaM mahI kRRitsnA duryodhanavashAnugA |
tvayi vyapAshrayo.asmAkaM tvayi bhAraH samAhitaH || 8||

tatra kRRityaM prapashyAmi prAptakAlamari.ndama || 8||

kRRiShNadvaipAyanAttAta gRRihItopaniShanmayA |
tayA prayuktayA samyagjagatsarvaM prakAshate || 9||

tena tvaM brahmaNA tAta sa.nyuktaH susamAhitaH || 9||

devatAnAM yathAkAlaM prasAdaM pratipAlaya |
tapasA yojayAtmAnamugreNa bharatarShabha || 10||

dhanuShmAnkavachI khaDgI muniH sArasamanvitaH |
na kasyachiddadanmArgaM gachCha tAtottarAM disham || 11||

indre hyastrANi divyAni samastAni dhana~njaya || 11||

vRRitrAdbhItaistadA devairbalamindre samarpitam |
tAnyekasthAni sarvANi tatastvaM pratipatsyase || 12||

shakrameva prapadyasva sa te.astrANi pradAsyati |
dIkShito.adyaiva gachCha tvaM draShTuM devaM pura.ndaram || 13||

evamuktvA dharmarAjastamadhyApayata prabhuH |
dIkShitaM vidhinA tena yatavAkkAyamAnasam || 14||

anujaj~ne tato vIraM bhrAtA bhrAtaramagrajaH || 14||

nideshAddharmarAjasya draShTuM devaM pura.ndaram |
dhanurgANDIvamAdAya tathAkShayyau maheShudhI || 15||

kavachI satalatrANo baddhagodhA~NgulitravAn |
hutvAgniM brAhmaNAnniShkaiH svasti vAchya mahAbhujaH || 16||

prAtiShThata mahAbAhuH pragRRihItasharAsanaH |
vadhAya dhArtarAShTrANAM niHshvasyordhvamudIkShya cha || 17||

taM dRRiShTvA tatra kaunteyaM pragRRihItasharAsanam |
abruvanbrAhmaNAH siddhA bhUtAnyantarhitAni cha || 18||

kShipraM prApnuhi kaunteya manasA yadyadichChasi || 18||

taM siMhamiva gachChantaM shAlaskandhorumarjunam |
manA.nsyAdAya sarveShAM kRRiShNA vachanamabravIt || 19||

yatte kuntI mahAbAho jAtasyaichChaddhana~njaya |
tatte.astu sarvaM kaunteya yathA cha svayamichChasi || 20||

mAsmAkaM kShatriyakule janma kashchidavApnuyAt |
brAhmaNebhyo namo nityaM yeShAM yuddhe na jIvikA || 21||

nUnaM te bhrAtaraH sarve tvatkathAbhiH prajAgare |
ra.nsyante vIrakarmANi kIrtayantaH punaH punaH || 22||

naiva naH pArtha bhogeShu na dhane nota jIvite |
tuShTirbuddhirbhavitrI vA tvayi dIrghapravAsini || 23||

tvayi naH pArtha sarveShAM sukhaduHkhe samAhite |
jIvitaM maraNaM chaiva rAjyamaishvaryameva cha || 24||

ApRRiShTo me.asi kaunteya svasti prApnuhi pANDava || 24||

namo dhAtre vidhAtre cha svasti gachCha hyanAmayam |
svasti te.astvAntarikShebhyaH pArthivebhyashcha bhArata || 25||

divyebhyashchaiva bhUtebhyo ye chAnye paripanthinaH || 25||

tataH pradakShiNaM kRRitvA bhrAtR^IndhaumyaM cha pANDavaH |
prAtiShThata mahAbAhuH pragRRihya ruchiraM dhanuH || 26||

tasya mArgAdapAkrAmansarvabhUtAni gachChataH |
yuktasyaindreNa yogena parAkrAntasya shuShmiNaH || 27||

so.agachChatparvataM puNyamekAhnaiva mahAmanAH |
manojavagatirbhUtvA yogayukto yathAnilaH || 28||

himavantamatikramya gandhamAdanameva cha |
atyakrAmatsa durgANi divArAtramatandritaH || 29||

indrakIlaM samAsAdya tato.atiShThaddhana~njayaH |
antarikShe hi shushrAva tiShTheti sa vachastadA || 30||

tato.apashyatsavyasAchI vRRikShamUle tapasvinam |
brAhmyA shriyA dIpyamAnaM pi~NgalaM jaTilaM kRRisham || 31||

so.abravIdarjunaM tatra sthitaM dRRiShTvA mahAtapAH |
kastvaM tAteha samprApto dhanuShmAnkavachI sharI || 32||

nibaddhAsitalatrANaH kShatradharmamanuvrataH || 32||

neha shastreNa kartavyaM shAntAnAmayamAlayaH |
vinItakrodhaharShANAM brAhmaNAnAM tapasvinAm || 33||

nehAsti dhanuShA kAryaM na sa~NgrAmeNa karhichit |
nikShipaitaddhanustAta prApto.asi paramAM gatim || 34||

ityanantaujasaM vIraM yathA chAnyaM pRRithagjanam |
tathA vAchamathAbhIkShNaM brAhmaNo.arjunamabravIt || 35||

na chainaM chAlayAmAsa dhairyAtsudRRiDhanishchayam || 35||

tamuvAcha tataH prItaH sa dvijaH prahasanniva |
varaM vRRiNIShva bhadraM te shakro.ahamarisUdana || 36||

evamuktaH pratyuvAcha sahasrAkShaM dhana~njayaH |
prA~njaliH praNato bhUtvA shUraH kurukulodvahaH || 37||

Ipsito hyeSha me kAmo varaM chainaM prayachCha me |
tvatto.adya bhagavannastraM kRRitsnamichChAmi veditum || 38||

pratyuvAcha mahendrastaM prItAtmA prahasanniva |
iha prAptasya kiM kAryamastraistava dhana~njaya || 39||

kAmAnvRRiNIShva lokA.nshcha prApto.asi paramAM gatim || 39||

evamuktaH pratyuvAcha sahasrAkShaM dhana~njayaH |
na lokAnna punaH kAmAnna devatvaM kutaH sukham || 40||

na cha sarvAmaraishvaryaM kAmaye tridashAdhipa |
bhrAtR^I.nstAnvipine tyaktvA vairamapratiyAtya cha || 41||

akIrtiM sarvalokeShu gachCheyaM shAshvatIH samAH || 41||

evamuktaH pratyuvAcha vRRitrahA pANDunandanam |
sAntvaya~nshlakShNayA vAchA sarvalokanamaskRRitaH || 42||

yadA drakShyasi bhUteshaM tryakShaM shUladharaM shivam |
tadA dAtAsmi te tAta divyAnyastrANi sarvashaH || 43||

kriyatAM darshane yatno devasya parameShThinaH |
darshanAttasya kaunteya sa.nsiddhaH svargameShyasi || 44||

ityuktvA phalgunaM shakro jagAmAdarshanaM tataH |
arjuno.apyatha tatraiva tasthau yogasamanvitaH || 45||

\hrule

\medskip
                  39
\medskip

janamejaya uvAcha||

bhagava~nshrotumichChAmi pArthasyAkliShTakarmaNaH |
vistareNa kathAmetAM yathAstrANyupalabdhavAn || 1||

kathaM sa puruShavyAghro dIrghabAhurdhana~njayaH |
vanaM praviShTastejasvI nirmanuShyamabhItavat || 2||

kiM cha tena kRRitaM tatra vasatA brahmavittama |
kathaM cha bhagavAnsthANurdevarAjashcha toShitaH || 3||

etadichChAmyahaM shrotuM tvatprasAdAddvijottama |
tvaM hi sarvaj~na divyaM cha mAnuShaM chaiva vettha ha || 4||

atyadbhutaM mahAprAj~na romaharShaNamarjunaH |
bhavena saha sa~NgrAmaM chakArApratimaM kila || 5||

purA praharatAM shreShThaH sa~NgrAmeShvaparAjitaH || 5||

yachChrutvA narasiMhAnAM dainyaharShAtivismayAt |
shUrANAmapi pArthAnAM hRRidayAni chakampire || 6||

yadyachcha kRRitavAnanyatpArthastadakhilaM vada |
na hyasya ninditaM jiShNoH susUkShmamapi lakShaye || 7||

charitaM tasya shUrasya tanme sarvaM prakIrtaya || 7||

vaishampAyana uvAcha||

kathayiShyAmi te tAta kathAmetAM mahAtmanaH |
divyAM kauravashArdUla mahatImadbhutopamAm || 8||

gAtrasa.nsparshasambandhaM tryambakeNa sahAnagha |
pArthasya devadevena shRRiNu samyaksamAgamam || 9||

yudhiShThiraniyogAtsa jagAmAmitavikramaH |
shakraM sureshvaraM draShTuM devadevaM cha sha~Nkaram || 10||

divyaM taddhanurAdAya khaDgaM cha puruSharShabhaH |
mahAbalo mahAbAhurarjunaH kAryasiddhaye || 11||

dishaM hyudIchIM kauravyo himavachChikharaM prati || 11||

aindriH sthiramanA rAjansarvalokamahArathaH |
tvarayA parayA yuktastapase dhRRitanishchayaH || 12||

vanaM kaNTakitaM ghorameka evAnvapadyata || 12||

nAnApuShpaphalopetaM nAnApakShiniShevitam |
nAnAmRRigagaNAkIrNaM siddhachAraNasevitam || 13||

tataH prayAte kaunteye vanaM mAnuShavarjitam |
sha~NkhAnAM paTahAnAM cha shabdaH samabhavaddivi || 14||

puShpavarShaM cha sumahannipapAta mahItale |
meghajAlaM cha vitataM ChAdayAmAsa sarvataH || 15||

atItya vanadurgANi saMnikarShe mahAgireH |
shushubhe himavatpRRiShThe vasamAno.arjunastadA || 16||

tatrApashyaddrumAnphullAnvihagairvalgu nAditAn |
nadIshcha bahulAvartA nIlavaiDUryasaMnibhAH || 17||

ha.nsakAraNDavodgItAH sArasAbhirutAstathA |
pu.nskokilarutAshchaiva krau~nchabarhiNanAditAH || 18||

manoharavanopetAstasminnatiratho.arjunaH |
puNyashItAmalajalAH pashyanprItamanAbhavat || 19||

ramaNIye vanoddeshe ramamANo.arjunastadA |
tapasyugre vartamAna ugratejA mahAmanAH || 20||

darbhachIraM nivasyAtha daNDAjinavibhUShitaH |
pUrNe pUrNe trirAtre tu mAsamekaM phalAshanaH || 21||

dviguNenaiva kAlena dvitIyaM mAsamatyagAt || 21||

tRRitIyamapi mAsaM sa pakSheNAhAramAcharan |
shIrNaM cha patitaM bhUmau parNaM samupayuktavAn || 22||

chaturthe tvatha samprApte mAsi pUrNe tataH param |
vAyubhakSho mahAbAhurabhavatpANDunandanaH || 23||

UrdhvabAhurnirAlambaH pAdA~NguShThAgraviShThitaH || 23||

sadopasparshanAchchAsya babhUvuramitaujasaH |
vidyudambhoruhanibhA jaTAstasya mahAtmanaH || 24||

tato maharShayaH sarve jagmurdevaM pinAkinam |
shitikaNThaM mahAbhAgaM praNipatya prasAdya cha || 25||

sarve nivedayAmAsuH karma tatphalgunasya ha || 25||

eSha pArtho mahAtejA himavatpRRiShThamAshritaH |
ugre tapasi duShpAre sthito dhUmAyayandishaH || 26||

tasya devesha na vayaM vidmaH sarve chikIrShitam |
santApayati naH sarvAnasau sAdhu nivAryatAm || 27||

maheshvara uvAcha||

shIghraM gachChata saMhRRiShTA yathAgatamatandritAH |
ahamasya vijAnAmi sa~NkalpaM manasi sthitam || 28||

nAsya svargaspRRihA kAchinnaishvaryasya na chAyuShaH |
yattvasya kA~NkShitaM sarvaM tatkariShye.ahamadya vai || 29||

vaishampAyana uvAcha||

te shrutva sharvavachanamRRiShayaH satyavAdinaH |
prahRRiShTamanaso jagmuryathAsvaM punarAshramAn || 30||

\hrule

\medskip
                  40
\medskip

vaishampAyana uvAcha||

gateShu teShu sarveShu tapasviShu mahAtmasu |
pinAkapANirbhagavAnsarvapApaharo haraH || 1||

kairAtaM veShamAsthAya kA~nchanadrumasaMnibham |
vibhrAjamAno vapuShA girirmerurivAparaH || 2||

shrImaddhanurupAdAya sharA.nshchAshIviShopamAn |
niShpapAta mahArchiShmAndahankakShamivAnalaH || 3||

devyA sahomayA shrImAnsamAnavrataveShayA |
nAnAveShadharairhRRiShTairbhUtairanugatastadA || 4||

kirAtaveShaprachChannaH strIbhishchAnu sahasrashaH |
ashobhata tadA rAjansa devo.atIva bhArata || 5||

kShaNena tadvanaM sarvaM niHshabdamabhavattadA |
nAdaH prasravaNAnAM cha pakShiNAM chApyupAramat || 6||

sa saMnikarShamAgamya pArthasyAkliShTakarmaNaH |
mUkaM nAma diteH putraM dadarshAdbhutadarshanam || 7||

vArAhaM rUpamAsthAya tarkayantamivArjunam |
hantuM paramaduShTAtmA tamuvAchAtha phalgunaH || 8||

gANDIvaM dhanurAdAya sharA.nshchAshIviShopamAn |
sajyaM dhanurvaraM kRRitvA jyAghoSheNa ninAdayan || 9||

yanmAM prArthayase hantumanAgasamihAgatam |
tasmAttvAM pUrvamevAhaM neShyAmi yamasAdanam || 10||

taM dRRiShTvA prahariShyantaM phalgunaM dRRiDhadhanvinam |
kirAtarUpI sahasA vArayAmAsa sha~NkaraH || 11||

mayaiSha prArthitaH pUrvaM nIlameghasamaprabhaH |
anAdRRityaiva tadvAkyaM prajahArAtha phalgunaH || 12||

kirAtashcha samaM tasminnekalakShye mahAdyutiH |
pramumochAshaniprakhyaM sharamagnishikhopamam || 13||

tau muktau sAyakau tAbhyAM samaM tatra nipetatuH |
mUkasya gAtre vistIrNe shailasaMhanane tadA || 14||

yathAshaniviniShpeSho vajrasyeva cha parvate |
tathA tayoH saMnipAtaH sharayorabhavattadA || 15||

sa viddho bahubhirbANairdIptAsyaiH pannagairiva |
mamAra rAkShasaM rUpaM bhUyaH kRRitvA vibhIShaNam || 16||

dadarshAtha tato jiShNuH puruShaM kA~nchanaprabham |
kirAtaveShaprachChannaM strIsahAyamamitrahA || 17||

tamabravItprItamanAH kaunteyaH prahasanniva || 17||

ko bhavAnaTate shUnye vane strIgaNasa.nvRRitaH |
na tvamasminvane ghore bibheShi kanakaprabha || 18||

kimarthaM cha tvayA viddho mRRigo.ayaM matparigrahaH |
mayAbhipannaH pUrvaM hi rAkShaso.ayamihAgataH || 19||

kAmAtparibhavAdvApi na me jIvanvimokShyase |
na hyeSha mRRigayAdharmo yastvayAdya kRRito mayi || 20||

tena tvAM bhra.nshayiShyAmi jIvitAtparvatAshraya || 20||

ityuktaH pANDaveyena kirAtaH prahasanniva |
uvAcha shlakShNayA vAchA pANDavaM savyasAchinam || 21||

mamaivAyaM lakShyabhUtaH pUrvameva parigrahaH |
mamaiva cha prahAreNa jIvitAdvyavaropitaH || 22||

doShAnsvAnnArhase.anyasmai vaktuM svabaladarpitaH |
abhiShakto.asmi mandAtmanna me jIvanvimokShyase || 23||

sthiro bhavasva mokShyAmi sAyakAnashanIniva |
ghaTasva parayA shaktyA mu~ncha tvamapi sAyakAn || 24||

tatastau tatra sa.nrabdhau garjamAnau muhurmuhuH |
sharairAshIviShAkAraistatakShAte parasparam || 25||

tato.arjunaH sharavarShaM kirAte samavAsRRijat |
tatprasannena manasA pratijagrAha sha~NkaraH || 26||

muhUrtaM sharavarShaM tatpratigRRihya pinAkadhRRik |
akShatena sharIreNa tasthau giririvAchalaH || 27||

sa dRRiShTvA bANavarShaM tanmoghIbhUtaM dhana~njayaH |
paramaM vismayaM chakre sAdhu sAdhviti chAbravIt || 28||

aho.ayaM sukumArA~Ngo himavachChikharAlayaH |
gANDIvamuktAnnArAchAnpratigRRihNAtyavihvalaH || 29||

ko.ayaM devo bhavetsAkShAdrudro yakShaH sureshvaraH |
vidyate hi girishreShThe tridashAnAM samAgamaH || 30||

na hi madbANajAlAnAmutsRRiShTAnAM sahasrashaH |
shakto.anyaH sahituM vegamRRite devaM pinAkinam || 31||

devo vA yadi vA yakSho rudrAdanyo vyavasthitaH |
ahamenaM sharaistIkShNairnayAmi yamasAdanam || 32||

tato hRRiShTamanA jiShNurnArAchAnmarmabhedinaH |
vyasRRijachChatadhA rAjanmayUkhAniva bhAskaraH || 33||

tAnprasannena manasA bhagavA.NllokabhAvanaH |
shUlapANiH pratyagRRihNAchChilAvarShamivAchalaH || 34||

kShaNena kShINabANo.atha sa.nvRRittaH phalgunastadA |
vitrAsaM cha jagAmAtha taM dRRiShTvA sharasa~NkShayam || 35||

chintayAmAsa jiShNustu bhagavantaM hutAshanam |
purastAdakShayau dattau tUNau yenAsya khANDave || 36||

kiM nu mokShyAmi dhanuShA yanme bANAH kShayaM gatAH |
ayaM cha puruShaH ko.api bANAngrasati sarvashaH || 37||

ahamenaM dhanuShkoTyA shUlAgreNeva ku~njaram |
nayAmi daNDadhArasya yamasya sadanaM prati || 38||

samprAyudhyaddhanuShkoTyA kaunteyaH paravIrahA |
tadapyasya dhanurdivyaM jagrAsa girigocharaH || 39||

tato.arjuno grastadhanuH khaDgapANiratiShThata |
yuddhasyAntamabhIpsanvai vegenAbhijagAma tam || 40||

tasya mUrdhni shitaM khaDgamasaktaM parvateShvapi |
mumocha bhujavIryeNa vikramya kurunandanaH || 41||

tasya mUrdhAnamAsAdya paphAlAsivaro hi saH || 41||

tato vRRikShaiH shilAbhishcha yodhayAmAsa phalgunaH |
yathA vRRikShAnmahAkAyaH pratyagRRihNAdatho shilAH || 42||

kirAtarUpI bhagavA.nstataH pArtho mahAbalaH |
muShTibhirvajrasa.nsparshairdhUmamutpAdayanmukhe || 43||

prajahAra durAdharShe kirAtasamarUpiNi || 43||

tataH shakrAshanisamairmuShTibhirbhRRishadAruNaiH |
kirAtarUpI bhagavAnardayAmAsa phalgunam || 44||

tatashchaTachaTAshabdaH sughoraH samajAyata |
pANDavasya cha muShTInAM kirAtasya cha yudhyataH || 45||

sumuhUrtaM mahadyuddhamAsIttallomaharShaNam |
bhujaprahArasa.nyuktaM vRRitravAsavayoriva || 46||

jahArAtha tato jiShNuH kirAtamurasA balI |
pANDavaM cha vicheShTantaM kirAto.apyahanadbalAt || 47||

tayorbhujaviniShpeShAtsa~NgharSheNorasostathA |
samajAyata gAtreShu pAvako.a~NgAradhUmavAn || 48||

tata enaM mahAdevaH pIDya gAtraiH supIDitam |
tejasA vyAkramadroShAchchetastasya vimohayan || 49||

tato nipIDitairgAtraiH piNDIkRRita ivAbabhau |
phalguno gAtrasa.nruddho devadevena bhArata || 50||

niruchChvAso.abhavachchaiva saMniruddho mahAtmanA |
tataH papAta saMmUDhastataH prIto.abhavadbhavaH || 51||

bhagavAnuvAcha||

bho bho phalguna tuShTo.asmi karmaNApratimena te |
shauryeNAnena dhRRityA cha kShatriyo nAsti te samaH || 52||

samaM tejashcha vIryaM cha mamAdya tava chAnagha |
prItaste.ahaM mahAbAho pashya mAM puruSharShabha || 53||

dadAni te vishAlAkSha chakShuH pUrvaRRiShirbhavAn |
vijeShyasi raNe shatrUnapi sarvAndivaukasaH || 54||

vaishampAyana uvAcha||

tato devaM mahAdevaM girishaM shUlapANinam |
dadarsha phalgunastatra saha devyA mahAdyutim || 55||

sa jAnubhyAM mahIM gatvA shirasA praNipatya cha |
prasAdayAmAsa haraM pArthaH parapura~njayaH || 56||

arjuna uvAcha||

kapardinsarvabhUtesha bhaganetranipAtana |
vyatikramaM me bhagavankShantumarhasi sha~Nkara || 57||

bhavagaddarshanAkA~NkShI prApto.asmImaM mahAgirim |
dayitaM tava devesha tApasAlayamuttamam || 58||

prasAdaye tvAM bhagavansarvabhUtanamaskRRita |
na me syAdaparAdho.ayaM mahAdevAtisAhasAt || 59||

kRRito mayA yadaj~nAnAdvimardo.ayaM tvayA saha |
sharaNaM samprapannAya tatkShamasvAdya sha~Nkara || 60||

vaishampAyana uvAcha||

tamuvAcha mahAtejAH prahasya vRRiShabhadhvajaH |
pragRRihya ruchiraM bAhuM kShAntamityeva phalgunam || 61||

\hrule

\medskip
                  41
\medskip

bhagavAnuvAcha||

narastvaM pUrvadehe vai nArAyaNasahAyavAn |
badaryAM taptavAnugraM tapo varShAyutAnbahUn || 1||

tvayi vA paramaM tejo viShNau vA puruShottame |
yuvAbhyAM puruShAgryAbhyAM tejasA dhAryate jagat || 2||

shakrAbhiSheke sumahaddhanurjaladanisvanam |
pragRRihya dAnavAH shastAstvayA kRRiShNena cha prabho || 3||

etattadeva gANDIvaM tava pArtha karochitam |
mAyAmAsthAya yadgrastaM mayA puruShasattama || 4||

tUNau chApyakShayau bhUyastava pArtha yathochitau || 4||

prItimAnasmi vai pArtha tava satyaparAkrama |
gRRihANa varamasmattaH kA~NkShitaM yannararShabha || 5||

na tvayA sadRRishaH kashchitpumAnmartyeShu mAnada |
divi vA vidyate kShatraM tvatpradhAnamari.ndama || 6||

arjuna uvAcha||

bhagavandadAsi chenmahyaM kAmaM prItyA vRRiShadhvaja |
kAmaye divyamastraM tadghoraM pAshupataM prabho || 7||

yattadbrahmashiro nAma raudraM bhImaparAkramam |
yugAnte dAruNe prApte kRRitsnaM saMharate jagat || 8||

daheyaM yena sa~NgrAme dAnavAnrAkShasA.nstathA |
bhUtAni cha pishAchA.nshcha gandharvAnatha pannagAn || 9||

yataH shUlasahasrANi gadAshchograpradarshanAH |
sharAshchAshIviShAkArAH sambhavantyanumantritAH || 10||

yudhyeyaM yena bhIShmeNa droNena cha kRRipeNa cha |
sUtaputreNa cha raNe nityaM kaTukabhAShiNA || 11||

eSha me prathamaH kAmo bhagavanbhaganetrahan |
tvatprasAdAdvinirvRRittaH samarthaH syAmahaM yathA || 12||

bhagavAnuvAcha||

dadAni te.astraM dayitamahaM pAshupataM mahat |
samartho dhAraNe mokShe saMhAre chApi pANDava || 13||

naitadveda mahendro.api na yamo na cha yakSharAT |
varuNo vAtha vA vAyuH kuto vetsyanti mAnavAH || 14||

na tvetatsahasA pArtha moktavyaM puruShe kvachit |
jagadvinirdahetsarvamalpatejasi pAtitam || 15||

avadhyo nAma nAstyasya trailokye sacharAchare |
manasA chakShuShA vAchA dhanuShA cha nipAtyate || 16||

vaishampAyana uvAcha||

tachChrutvA tvaritaH pArthaH shuchirbhUtvA samAhitaH |
upasa~NgRRihya vishveshamadhIShveti cha so.abravIt || 17||

tatastvadhyApayAmAsa sarahasya nivartanam |
tadastraM pANDavashreShThaM mUrtimantamivAntakam || 18||

upatasthe mahAtmAnaM yathA tryakShamumApatim |
pratijagrAha tachchApi prItimAnarjunastadA || 19||

tatashchachAla pRRithivI saparvatavanadrumA |
sasAgaravanoddeshA sagrAmanagarAkarA || 20||

sha~NkhadundubhighoShAshcha bherINAM cha sahasrashaH |
tasminmuhUrte samprApte nirghAtashcha mahAnabhUt || 21||

athAstraM jAjvaladghoraM pANDavasyAmitaujasaH |
mUrtimadviShThitaM pArshve dadRRishurdevadAnavAH || 22||

spRRiShTasya cha tryambakena phalgunasyAmitaujasaH |
yatki~nchidashubhaM dehe tatsarvaM nAshameyivat || 23||

svargaM gachChetyanuj~nAtastryambakena tadArjunaH |
praNamya shirasA pArthaH prA~njalirdevamaikShata || 24||

tataH prabhustridivanivAsinAM vashI  mahAmatirgirisha umApatiH shivaH |
dhanurmahadditijapishAchasUdanaM  dadau bhavaH puruShavarAya gANDivam || 25||

tataH shubhaM girivaramIshvarastadA  sahomayA sitataTasAnukandaram |
vihAya taM patagamaharShisevitaM  jagAma khaM puruShavarasya pashyataH || 26||

\hrule

\medskip
                  42
\medskip

vaishampAyana uvAcha||

tasya sampashyatastveva pinAkI vRRiShabhadhvajaH |
jagAmAdarshanaM bhAnurlokasyevAstameyivAn || 1||

tato.arjunaH paraM chakre vismayaM paravIrahA |
mayA sAkShAnmahAdevo dRRiShTa ityeva bhArata || 2||

dhanyo.asmyanugRRihIto.asmi yanmayA tryambako haraH |
pinAkI varado rUpI dRRiShTaH spRRiShTashcha pANinA || 3||

kRRitArthaM chAvagachChAmi paramAtmAnamAtmanA |
shatrU.nshcha vijitAnsarvAnnirvRRittaM cha prayojanam || 4||

tato vaiDUryavarNAbho bhAsayansarvato dishaH |
yAdogaNavRRitaH shrImAnAjagAma jaleshvaraH || 5||

nAgairnadairnadIbhishcha daityaiH sAdhyaishcha daivataiH |
varuNo yAdasAM bhartA vashI taM deshamAgamat || 6||

atha jAmbUnadavapurvimAnena mahArchiShA |
kuberaH samanuprApto yakShairanugataH prabhuH || 7||

vidyotayannivAkAshamadbhutopamadarshanaH |
dhanAnAmIshvaraH shrImAnarjunaM draShTumAgataH || 8||

tathA lokAntakRRichChrImAnyamaH sAkShAtpratApavAn |
mUrtyamUrtidharaiH sArdhaM pitRRibhirlokabhAvanaiH || 9||

daNDapANirachintyAtmA sarvabhUtavinAshakRRit |
vaivasvato dharmarAjo vimAnenAvabhAsayan || 10||

trI.NllokAnguhyakA.nshchaiva gandharvA.nshcha sapannagAn |
dvitIya iva mArtaNDo yugAnte samupasthite || 11||

bhAnumanti vichitrANi shikharANi mahAgireH |
samAsthAyArjunaM tatra dadRRishustapasAnvitam || 12||

tato muhUrtAdbhagavAnairAvatashirogataH |
AjagAma sahendrANyA shakraH suragaNairvRRitaH || 13||

pANDureNAtapatreNa dhriyamANena mUrdhani |
shushubhe tArakArAjaH sitamabhramivAsthitaH || 14||

sa.nstUyamAno gandharvairRRiShibhishcha tapodhanaiH |
shRRi~NgaM gireH samAsAdya tasthau sUrya ivoditaH || 15||

atha meghasvano dhImAnvyAjahAra shubhAM giram |
yamaH paramadharmaj~no dakShiNAM dishamAsthitaH || 16||

arjunArjuna pashyAsmA.NllokapAlAnsamAgatAn |
dRRiShTiM te vitarAmo.adya bhavAnarho hi darshanam || 17||

pUrvarShiramitAtmA tvaM naro nAma mahAbalaH |
niyogAdbrahmaNastAta martyatAM samupAgataH || 18||

tvaM vAsavasamudbhUto mahAvIryaparAkramaH || 18||

kShatraM chAgnisamasparshaM bhAradvAjena rakShitam |
dAnavAshcha mahAvIryA ye manuShyatvamAgatAH || 19||

nivAtakavachAshchaiva sa.nsAdhyAH kurunandana || 19||

piturmamA.nsho devasya sarvalokapratApinaH |
karNaH sa sumahAvIryastvayA vadhyo dhana~njaya || 20||

a.nshAshcha kShitisamprAptA devagandharvarakShasAm |
tayA nipAtitA yuddhe svakarmaphalanirjitAm || 21||

gatiM prApsyanti kaunteya yathAsvamarikarshana || 21||

akShayA tava kIrtishcha loke sthAsyati phalguna |
tvayA sAkShAnmahAdevastoShito hi mahAmRRidhe || 22||

laghvI vasumatI chApi kartavyA viShNunA saha || 22||

gRRihANAstraM mahAbAho daNDamaprativAraNam |
anenAstreNa sumahattvaM hi karma kariShyasi || 23||

pratijagrAha tatpArtho vidhivatkurunandanaH |
samantraM sopachAraM cha samokShaM sanivartanam || 24||

tato jaladharashyAmo varuNo yAdasAM patiH |
pashchimAM dishamAsthAya giramuchchArayanprabhuH || 25||

pArtha kShatriyamukhyastvaM kShatradharme vyavasthitaH |
pashya mAM pRRithutAmrAkSha varuNo.asmi jaleshvaraH || 26||

mayA samudyatAnpAshAnvAruNAnanivAraNAn |
pratigRRihNIShva kaunteya sarahasyanivartanAn || 27||

ebhistadA mayA vIra sa~NgrAme tArakAmaye |
daiteyAnAM sahasrANi sa.nyatAni mahAtmanAm || 28||

tasmAdimAnmahAsattva matprasAdAtsamutthitAn |
gRRihANa na hi te muchyedantako.apyAtatAyinaH || 29||

anena tvaM yadAstreNa sa~NgrAme vichariShyasi |
tadA niHkShatriyA bhUmirbhaviShyati na sa.nshayaH || 30||

tataH kailAsanilayo dhanAdhyakSho.abhyabhAShata |
datteShvastreShu divyeShu varuNena yamena cha || 31||

savyasAchinmahAbAho pUrvadeva sanAtana |
sahAsmAbhirbhavA~nshrAntaH purAkalpeShu nityashaH || 32||

matto.api tvaM gRRihANAstramantardhAnaM priyaM mama |
ojastejodyutiharaM prasvApanamarAtihan || 33||

tato.arjuno mahAbAhurvidhivatkurunandanaH |
kauberamapi jagrAha divyamastraM mahAbalaH || 34||

tato.abravIddevarAjaH pArthamakliShTakAriNam |
sAntvaya~nshlakShNayA vAchA meghadundubhinisvanaH || 35||

kuntImAtarmahAbAho tvamIshAnaH purAtanaH |
parAM siddhimanuprAptaH sAkShAddevagatiM gataH || 36||

devakAryaM hi sumahattvayA kAryamari.ndama |
AroDhavyastvayA svargaH sajjIbhava mahAdyute || 37||

ratho mAtalisa.nyukta AgantA tvatkRRite mahIm |
tatra te.ahaM pradAsyAmi divyAnyastrANi kaurava || 38||

tAndRRiShTvA lokapAlA.nstu sametAngirimUrdhani |
jagAma vismayaM dhImAnkuntIputro dhana~njayaH || 39||

tato.arjuno mahAtejA lokapAlAnsamAgatAn |
pUjayAmAsa vidhivadvAgbhiradbhiH phalairapi || 40||

tataH pratiyayurdevAH pratipUjya dhana~njayam |
yathAgatena vibudhAH sarve kAmamanojavAH || 41||

tato.arjuno mudaM lebhe labdhAstraH puruSharShabhaH |
kRRitArthamiva chAtmAnaM sa mene pUrNamAnasaH || 42||

\hrule

\medskip
              indralokAbhigamanaparva
                  43
\medskip

vaishampAyana uvAcha||

gateShu lokapAleShu pArthaH shatrunibarhaNaH |
chintayAmAsa rAjendra devarAjarathAgamam || 1||

tatashchintayamAnasya guDAkeshasya dhImataH |
ratho mAtalisa.nyukta AjagAma mahAprabhaH || 2||

nabho vitimiraM kurva~njaladAnpATayanniva |
dishaH sampUrayannAdairmahAmegharavopamaiH || 3||

asayaH shaktayo bhImA gadAshchograpradarshanAH |
divyaprabhAvAH prAsAshcha vidyutashcha mahAprabhAH || 4||

tathaivAshanayastatra chakrayuktA huDAguDAH |
vAyusphoTAH sanirghAtA barhimeghanibhasvanAH || 5||

tatra nAgA mahAkAyA jvalitAsyAH sudAruNAH |
sitAbhrakUTapratimAH saMhatAshcha yathopalAH || 6||

dasha vAjisahasrANi harINAM vAtaraMhasAm |
vahanti yaM netramuShaM divyaM mAyAmayaM ratham || 7||

tatrApashyanmahAnIlaM vaijayantaM mahAprabham |
dhvajamindIvarashyAmaM va.nshaM kanakabhUShaNam || 8||

tasminrathe sthitaM sUtaM taptahemavibhUShitam |
dRRiShTvA pArtho mahAbAhurdevamevAnvatarkayat || 9||

tathA tarkayatastasya phalgunasyAtha mAtaliH |
saMnataH prashrito bhUtvA vAkyamarjunamabravIt || 10||

bho bho shakrAtmaja shrImA~nshakrastvAM draShTumichChati |
Arohatu bhavA~nshIghraM rathamindrasya saMmatam || 11||

Aha mAmamarashreShThaH pitA tava shatakratuH |
kuntIsutamiha prAptaM pashyantu tridashAlayAH || 12||

eSha shakraH parivRRito devairRRiShigaNaistathA |
gandharvairapsarobhishcha tvAM didRRikShuH pratIkShate || 13||

asmAllokAddevalokaM pAkashAsanashAsanAt |
Aroha tvaM mayA sArdhaM labdhAstraH punareShyasi || 14||

arjuna uvAcha||

mAtale gachCha shIghraM tvamArohasva rathottamam |
rAjasUyAshvamedhAnAM shatairapi sudurlabham || 15||

pArthivaiH sumahAbhAgairyajvabhirbhUridakShiNaiH |
daivatairvA samAroDhuM dAnavairvA rathottamam || 16||

nAtaptatapasA shakya eSha divyo mahArathaH |
draShTuM vApyatha vA spraShTumAroDhuM kuta eva tu || 17||

tvayi pratiShThite sAdho rathasthe sthiravAjini |
pashchAdahamathArokShye sukRRitI satpathaM yathA || 18||

vaishampAyana uvAcha||

tasya tadvachanaM shrutvA mAtaliH shakrasArathiH |
Aruroha rathaM shIghraM hayAnyeme cha rashmibhiH || 19||

tato.arjuno hRRiShTamanA ga~NgAyAmAplutaH shuchiH |
jajApa japyaM kaunteyo vidhivatkurunandanaH || 20||

tataH pitR^InyathAnyAyaM tarpayitvA yathAvidhi |
mandaraM shailarAjaM tamApraShTumupachakrame || 21||

sAdhUnAM dharmashIlAnAM munInAM puNyakarmaNAm |
tvaM sadA sa.nshrayaH shaila svargamArgAbhikA~NkShiNAm || 22||

tvatprasAdAtsadA shaila brAhmaNAH kShatriyA vishaH |
svargaM prAptAshcharanti sma devaiH saha gatavyathAH || 23||

adrirAja mahAshaila munisa.nshraya tIrthavan |
gachChAmyAmantrayAmi tvAM sukhamasmyuShitastvayi || 24||

tava sAnUni ku~njAshcha nadyaH prasravaNAni cha |
tIrthAni cha supuNyAni mayA dRRiShTAnyanekashaH || 25||

evamuktvArjunaH shailamAmantrya paravIrahA |
Aruroha rathaM divyaM dyotayanniva bhAskaraH || 26||

sa tenAdityarUpeNa divyenAdbhutakarmaNA |
UrdhvamAchakrame dhImAnprahRRiShTaH kurunandanaH || 27||

so.adarshanapathaM yAtvA martyAnAM bhUmichAriNAm |
dadarshAdbhutarUpANi vimAnAni sahasrashaH || 28||

na tatra sUryaH somo vA dyotate na cha pAvakaH |
svayaiva prabhayA tatra dyotante puNyalabdhayA || 29||

tArArUpANi yAnIha dRRishyante dyutimanti vai |
dIpavadviprakRRiShTatvAdaNUni sumahAntyapi || 30||

tAni tatra prabhAsvanti rUpavanti cha pANDavaH |
dadarsha sveShu dhiShNyeShu dIptimanti svayArchiShA || 31||

tatra rAjarShayaH siddhA vIrAshcha nihatA yudhi |
tapasA cha jitasvargAH sampetuH shatasa~NghashaH || 32||

gandharvANAM sahasrANi sUryajvalanatejasAm |
guhyakAnAmRRiShINAM cha tathaivApsarasAM gaNAH || 33||

lokAnAtmaprabhAnpashyanphalguno vismayAnvitaH |
paprachCha mAtaliM prItyA sa chApyenamuvAcha ha || 34||

ete sukRRitinaH pArtha sveShu dhiShNyeShvavasthitAH |
yAndRRiShTavAnasi vibho tArArUpANi bhUtale || 35||

tato.apashyatsthitaM dvAri sitaM vaijayinaM gajam |
airAvataM chaturdantaM kailAsamiva shRRi~NgiNam || 36||

sa siddhamArgamAkramya kurupANDavasattamaH |
vyarochata yathA pUrvaM mAndhAtA pArthivottamaH || 37||

atichakrAma lokAnsa rAj~nAM rAjIvalochanaH |
tato dadarsha shakrasya purIM tAmamarAvatIm || 38||

\hrule

\medskip
                  44
\medskip

vaishampAyana uvAcha||

sa dadarsha purIM ramyAM siddhachAraNasevitAm |
sarvartukusumaiH puNyaiH pAdapairupashobhitAm || 1||

tatra saugandhikAnAM sa drumANAM puNyagandhinAm |
upavIjyamAno mishreNa vAyunA puNyagandhinA || 2||

nandanaM cha vanaM divyamapsarogaNasevitam |
dadarsha divyakusumairAhvayadbhiriva drumaiH || 3||

nAtaptatapasA shakyo draShTuM nAnAhitAgninA |
sa lokaH puNyakartR^INAM nApi yuddhaparA~NmukhaiH || 4||

nAyajvabhirnAnRRitakairna vedashrutivarjitaiH |
nAnAplutA~NgaistIrtheShu yaj~nadAnabahiShkRRitaiH || 5||

nApi yaj~nahanaiH kShudrairdraShTuM shakyaH katha~nchana |
pAnapairgurutalpaishcha mA.nsAdairvA durAtmabhiH || 6||

sa taddivyaM vanaM pashyandivyagItaninAditam |
pravivesha mahAbAhuH shakrasya dayitAM purIm || 7||

tatra devavimAnAni kAmagAni sahasrashaH |
sa.nsthitAnyabhiyAtAni dadarshAyutashastadA || 8||

sa.nstUyamAno gandharvairapsarobhishcha pANDavaH |
puShpagandhavahaiH puNyairvAyubhishchAnuvIjitaH || 9||

tato devAH sagandharvAH siddhAshcha paramarShayaH |
hRRiShTAH sampUjayAmAsuH pArthamakliShTakAriNam || 10||

AshIrvAdaiH stUyamAno divyavAditranisvanaiH |
pratipede mahAbAhuH sha~NkhadundubhinAditam || 11||

nakShatramArgaM vipulaM suravIthIti vishrutam |
indrAj~nayA yayau pArthaH stUyamAnaH samantataH || 12||

tatra sAdhyAstathA vishve maruto.athAshvinAvapi |
AdityA vasavo rudrAstathA brahmarShayo.amalAH || 13||

rAjarShayashcha bahavo dilIpapramukhA nRRipAH |
tumbururnAradashchaiva gandharvau cha hahAhuhU || 14||

tAnsarvAnsa samAgamya vidhivatkurunandanaH |
tato.apashyaddevarAjaM shatakratumari.ndamam || 15||

tataH pArtho mahAbAhuravatIrya rathottamAt |
dadarsha sAkShAddevendraM pitaraM pAkashAsanam || 16||

pANDureNAtapatreNa hemadaNDena chAruNA |
divyagandhAdhivAsena vyajanena vidhUyatA || 17||

vishvAvasuprabhRRitibhirgandharvaiH stutivandanaiH |
stUyamAnaM dvijAgryaishcha RRigyajuHsAmasa.nstavaiH || 18||

tato.abhigamya kaunteyaH shirasAbhyanamadbalI |
sa chainamanuvRRittAbhyAM bhujAbhyAM pratyagRRihNata || 19||

tataH shakrAsane puNye devarAjarShipUjite |
shakraH pANau gRRihItvainamupAveshayadantike || 20||

mUrdhni chainamupAghrAya devendraH paravIrahA |
a~NkamAropayAmAsa prashrayAvanataM tadA || 21||

sahasrAkShaniyogAtsa pArthaH shakrAsanaM tadA |
adhyakrAmadameyAtmA dvitIya iva vAsavaH || 22||

tataH premNA vRRitrashatrurarjunasya shubhaM mukham |
pasparsha puNyagandhena kareNa parisAntvayan || 23||

parimArjamAnaH shanakairbAhU chAsyAyatau shubhau |
jyAsharakShepakaThinau stambhAviva hiraNmayau || 24||

vajragrahaNachihnena kareNa balasUdanaH |
muhurmuhurvajradharo bAhU sa.nsphAlaya~nshanaiH || 25||

smayanniva guDAkeshaM prekShamANaH sahasradRRik |
harSheNotphullanayano na chAtRRipyata vRRitrahA || 26||

ekAsanopaviShTau tau shobhayAM chakratuH sabhAm |
sUryAchandramasau vyomni chaturdashyAmivoditau || 27||

tatra sma gAthA gAyanti sAmnA paramavalgunA |
gandharvAstumburushreShThAH kushalA gItasAmasu || 28||

ghRRitAchI menakA rambhA pUrvachittiH svayamprabhA |
urvashI mishrakeshI cha DuNDurgaurI varUthinI || 29||

gopAlI sahajanyA cha kumbhayoniH prajAgarA |
chitrasenA chitralekhA sahA cha madhurasvarA || 30||

etAshchAnyAshcha nanRRitustatra tatra varA~NganAH |
chittapramathane yuktAH siddhAnAM padmalochanAH || 31||

mahAkaTitaTashroNyaH kampamAnaiH payodharaiH |
kaTAkShahAvamAdhuryaishchetobuddhimanoharAH || 32||

\hrule

\medskip
                  45
\medskip

vaishampAyana uvAcha||

tato devAH sagandharvAH samAdAyArghyamuttamam |
shakrasya matamAj~nAya pArthamAnarchura~njasA || 1||

pAdyamAchamanIyaM cha pratigrAhya nRRipAtmajam |
praveshayAmAsuratho pura.ndaraniveshanam || 2||

evaM sampUjito jiShNuruvAsa bhavane pituH |
upashikShanmahAstrANi sasaMhArANi pANDavaH || 3||

shakrasya hastAddayitaM vajramastraM durutsaham |
ashanIshcha mahAnAdA meghabarhiNalakShaNAH || 4||

gRRihItAstrastu kaunteyo bhrAtR^InsasmAra pANDavaH |
pura.ndaraniyogAchcha pa~nchAbdamavasatsukhI || 5||

tataH shakro.abravItpArthaM kRRitAstraM kAla Agate |
nRRittaM gItaM cha kaunteya chitrasenAdavApnuhi || 6||

vAditraM devavihitaM nRRiloke yanna vidyate |
tadarjayasva kaunteya shreyo vai te bhaviShyati || 7||

sakhAyaM pradadau chAsya chitrasenaM pura.ndaraH |
sa tena saha sa~Ngamya reme pArtho nirAmayaH || 8||

kadAchidaTamAnastu maharShiruta lomashaH |
jagAma shakrabhavanaM pura.ndaradidRRikShayA || 9||

sa sametya namaskRRitya devarAjaM mahAmuniH |
dadarshArdhAsanagataM pANDavaM vAsavasya ha || 10||

tataH shakrAbhyanuj~nAta Asane viShTarottare |
niShasAda dvijashreShThaH pUjyamAno maharShibhiH || 11||

tasya dRRiShTvAbhavadbuddhiH pArthamindrAsane sthitam |
kathaM nu kShatriyaH pArthaH shakrAsanamavAptavAn || 12||

kiM tvasya sukRRitaM karma lokA vA ke vinirjitAH |
ya evamupasamprAptaH sthAnaM devanamaskRRitam || 13||

tasya vij~nAya sa~NkalpaM shakro vRRitraniShUdanaH |
lomashaM prahasanvAkyamidamAha shachIpatiH || 14||

brahmarShe shrUyatAM yatte manasaitadvivakShitam |
nAyaM kevalamartyo vai kShatriyatvamupAgataH || 15||

maharShe mama putro.ayaM kuntyAM jAto mahAbhujaH |
astrahetoriha prAptaH kasmAchchitkAraNAntarAt || 16||

aho nainaM bhavAnvetti purANamRRiShisattamam |
shRRiNu me vadato brahmanyo.ayaM yachchAsya kAraNam || 17||

naranArAyaNau yau tau purANAvRRiShisattamau |
tAvimAvabhijAnIhi hRRiShIkeshadhana~njayau || 18||

yanna shakyaM surairdraShTumRRiShibhirvA mahAtmabhiH |
tadAshramapadaM puNyaM badarI nAma vishrutam || 19||

sa nivAso.abhavadvipra viShNorjiShNostathaiva cha |
yataH pravavRRite ga~NgA siddhachAraNasevitA || 20||

tau manniyogAdbrahmarShe kShitau jAtau mahAdyutI |
bhUmerbhArAvataraNaM mahAvIryau kariShyataH || 21||

udvRRittA hyasurAH kechinnivAtakavachA iti |
vipriyeShu sthitAsmAkaM varadAnena mohitAH || 22||

tarkayante surAnhantuM baladarpasamanvitAH |
devAnna gaNayante cha tathA dattavarA hi te || 23||

pAtAlavAsino raudrA danoH putrA mahAbalAH |
sarve devanikAyA hi nAlaM yodhayituM sma tAn || 24||

yo.asau bhUmigataH shrImAnviShNurmadhuniShUdanaH |
kapilo nAma devo.asau bhagavAnajito hariH || 25||

yena pUrvaM mahAtmAnaH khanamAnA rasAtalam |
darshanAdeva nihatAH sagarasyAtmajA vibho || 26||

tena kAryaM mahatkAryamasmAkaM dvijasattama |
pArthena cha mahAyuddhe sametAbhyAmasa.nshayam || 27||

ayaM teShAM samastAnAM shaktaH pratisamAsane |
tAnnihatya raNe shUraH punaryAsyati mAnuShAn || 28||

bhavA.nshchAsmanniyogena yAtu tAvanmahItalam |
kAmyake drakShyase vIraM nivasantaM yudhiShThiram || 29||

sa vAchyo mama sa.ndeshAddharmAtmA satyasa~NgaraH |
notkaNThA phalgune kAryA kRRitAstraH shIghrameShyati || 30||

nAshuddhabAhuvIryeNa nAkRRitAstreNa vA raNe |
bhIShmadroNAdayo yuddhe shakyAH pratisamAsitum || 31||

gRRihItAstro guDAkesho mahAbAhurmahAmanAH |
nRRittavAditragItAnAM divyAnAM pArameyivAn || 32||

bhavAnapi viviktAni tIrthAni manujeshvara |
bhrAtRRibhiH sahitaH sarvairdraShTumarhatyari.ndama || 33||

tIrtheShvAplutya puNyeShu vipApmA vigatajvaraH |
rAjyaM bhokShyasi rAjendra sukhI vigatakalmaShaH || 34||

bhavA.nshchainaM dvijashreShTha paryaTantaM mahItale |
trAtumarhati viprAgrya tapobalasamanvitaH || 35||

giridurgeShu hi sadA desheShu viShameShu cha |
vasanti rAkShasA raudrAstebhyo rakShetsadA bhavAn || 36||

sa tatheti pratij~nAya lomashaH sumahAtapAH |
kAmyakaM vanamuddishya samupAyAnmahItalam || 37||

dadarsha tatra kaunteyaM dharmarAjamari.ndamam |
tApasairbhrAtRRibhishchaiva sarvataH parivAritam || 38||

\hrule

\medskip
                  46
\medskip

janamejaya uvAcha||

atyadbhutamidaM karma pArthasyAmitatejasaH |
dhRRitarAShTro mahAtejAH shrutvA vipra kimabravIt || 1||

vaishampAyana uvAcha||

shakralokagataM pArthaM shrutvA rAjAmbikAsutaH |
dvaipAyanAdRRiShishreShThAtsa~njayaM vAkyamabravIt || 2||

shrutaM me sUta kArtsnyena karma pArthasya dhImataH |
kachchittavApi viditaM yathAtathyena sArathe || 3||

pramatto grAmyadharmeShu mandAtmA pApanishchayaH |
mama putraH sudurbuddhiH pRRithivIM ghAtayiShyati || 4||

yasya nityamRRitA vAchaH svaireShvapi mahAtmanaH |
trailokyamapi tasya syAdyoddhA yasya dhana~njayaH || 5||

asyataH karNinArAchA.nstIkShNAgrA.nshcha shilAshitAn |
ko.arjunasyAgratastiShThedapi mRRityurjarAtigaH || 6||

mama putrA durAtmAnaH sarve mRRityuvashaM gatAH |
yeShAM yuddhaM durAdharShaiH pANDavaiH pratyupasthitam || 7||

tasyaiva cha na pashyAmi yudhi gANDIvadhanvanaH |
anishaM chintayAno.api ya enamudiyAdrathI || 8||

droNakarNau pratIyAtAM yadi bhIShmo.api vA raNe |
mahAnsyAtsa.nshayo loke na tu pashyAmi no jayam || 9||

ghRRiNI karNaH pramAdI cha AchAryaH sthaviro guruH |
amarShI balavAnpArthaH sa.nrambhI dRRiDhavikramaH || 10||

bhavetsutumulaM yuddhaM sarvasho.apyaparAjitam |
sarve hyastravidaH shUrAH sarve prAptA mahadyashaH || 11||

api sarveshvaratvaM hi na vA~nCheranparAjitAH |
vadhe nUnaM bhavechChAntisteShAM vA phalgunasya vA || 12||

na tu hantArjunasyAsti jetA vAsya na vidyate |
manyustasya kathaM shAmyenmandAnprati samutthitaH || 13||

tridasheshasamo vIraH khANDave.agnimatarpayat |
jigAya pArthivAnsarvAnrAjasUye mahAkratau || 14||

sheShaM kuryAdgirervajraM nipatanmUrdhni sa~njaya |
na tu kuryuH sharAH sheShamastAstAta kirITinA || 15||

yathA hi kiraNA bhAnostapantIha charAcharam |
tathA pArthabhujotsRRiShTAH sharAstapsyanti me sutAn || 16||

api vA rathaghoSheNa bhayArtA savyasAchinaH |
pratibhAti vidIrNeva sarvato bhAratI chamUH || 17||

yadudvapanpravapa.nshchaiva bANAnsthAtAtatAyI samare kirITI |
sRRiShTo.antakaH sarvaharo vidhAtrA  bhavedyathA tadvadapAraNIyaH || 18||

sa~njaya uvAcha||

yadetatkathitaM rAja.nstvayA duryodhanaM prati |
sarvametadyathAttha tvaM naitanmithyA mahIpate || 19||

manyunA hi samAviShTAH pANDavAste.amitaujasaH |
dRRiShTvA kRRiShNAM sabhAM nItAM dharmapatnIM yashasvinIm || 20||

duHshAsanasya tA vAchaH shrutvA te dAruNodayAH |
karNasya cha mahArAja na svapsyantIti me matiH || 21||

shrutaM hi te mahArAja yathA pArthena sa.nyuge |
ekAdashatanuH sthANurdhanuShA paritoShitaH || 22||

kairAtaM veShamAsthAya yodhayAmAsa phalgunam |
jij~nAsuH sarvadeveshaH kapardI bhagavAnsvayam || 23||

tatrainaM lokapAlAste darshayAmAsurarjunam |
astrahetoH parAkrAntaM tapasA kauravarShabham || 24||

naitadutsahate.anyo hi labdhumanyatra phalgunAt |
sAkShAddarshanameteShAmIshvarANAM naro bhuvi || 25||

maheshvareNa yo rAjanna jIrNo grastamUrtimAn |
kastamutsahate vIraM yuddhe jarayituM pumAn || 26||

AsAditamidaM ghoraM tumulaM lomaharShaNam |
draupadIM parikarShadbhiH kopayadbhishcha pANDavAn || 27||

yatra visphuramANoShTho bhImaH prAha vacho mahat |
dRRiShTvA duryodhanenorU draupadyA darshitAvubhau || 28||

UrU bhetsyAmi te pApa gadayA vajrakalpayA |
trayodashAnAM varShANAmante durdyUtadevinaH || 29||

sarve praharatAM shreShThAH sarve chAmitatejasaH |
sarve sarvAstravidvA.nso devairapi sudurjayAH || 30||

manye manyusamuddhUtAH putrANAM tava sa.nyuge |
antaM pArthAH kariShyanti vIryAmarShasamanvitAH || 31||

dhRRitarAShTra uvAcha||

kiM kRRitaM sUta karNena vadatA paruShaM vachaH |
paryAptaM vairametAvadyatkRRiShNA sA sabhAM gatA || 32||

apIdAnIM mama sutAstiShTheranmandachetasaH |
yeShAM bhrAtA gururjyeShTho vinaye nAvatiShThate || 33||

mamApi vachanaM sUta na shushrUShati mandabhAk |
dRRiShTvA mAM chakShuShA hInaM nirvicheShTamachetanam || 34||

ye chAsya sachivA mandAH karNasaubalakAdayaH |
te.apyasya bhUyaso doShAnvardhayanti vichetasaH || 35||

svairamuktA api sharAH pArthenAmitatejasA |
nirdaheyurmama sutAnkiM punarmanyuneritAH || 36||

pArthabAhubalotsRRiShTA mahAchApaviniHsRRitAH |
divyAstramantramuditAH sAdayeyuH surAnapi || 37||

yasya mantrI cha goptA cha suhRRichchaiva janArdanaH |
haristrailokyanAthaH sa kiM nu tasya na nirjitam || 38||

idaM cha sumahachchitramarjunasyeha sa~njaya |
mahAdevena bAhubhyAM yatsameta iti shrutiH || 39||

pratyakShaM sarvalokasya khANDave yatkRRitaM purA |
phalgunena sahAyArthe vahnerdAmodareNa cha || 40||

sarvathA nAsti me putraH sAmAtyaH sahabAndhavaH |
kruddhe pArthe cha bhIme cha vAsudeve cha sAtvate || 41||

\hrule

\medskip
                  47
\medskip

janamejaya uvAcha||

yadidaM shochitaM rAj~nA dhRRitarAShTreNa vai mune |
pravrAjya pANDavAnvIrAnsarvametannirarthakam || 1||

kathaM hi rAjA putraM svamupekShetAlpachetasam |
duryodhanaM pANDuputrAnkopayAnaM mahArathAn || 2||

kimAsItpANDuputrANAM vane bhojanamuchyatAm |
vAneyamatha vA kRRiShTametadAkhyAtu me bhavAn || 3||

vaishampAyana uvAcha||

vAneyaM cha mRRigA.nshchaiva shuddhairbANairnipAtitAn |
brAhmaNAnAM nivedyAgramabhu~njanpuruSharShabhAH || 4||

tA.nstu shUrAnmaheShvAsA.nstadA nivasato vane |
anvayurbrAhmaNA rAjansAgnayo.anagnayastathA || 5||

brAhmaNAnAM sahasrANi snAtakAnAM mahAtmanAm |
dasha mokShavidAM tadvadyAnbibharti yudhiShThiraH || 6||

rurUnkRRiShNamRRigA.nshchaiva medhyA.nshchAnyAnvanecharAn |
bANairunmathya vidhivadbrAhmaNebhyo nyavedayat || 7||

na tatra kashchiddurvarNo vyAdhito vApyadRRishyata |
kRRisho vA durbalo vApi dIno bhIto.api vA naraH || 8||

putrAniva priyA~nj~nAtInbhrAtR^Iniva sahodarAn |
pupoSha kauravashreShTho dharmarAjo yudhiShThiraH || 9||

patI.nshcha draupadI sarvAndvijA.nshchaiva yashasvinI |
mAteva bhojayitvAgre shiShTamAhArayattadA || 10||

prAchIM rAjA dakShiNAM bhImaseno  yamau pratIchImatha vApyudIchIm |
dhanurdharA mA.nsahetormRRigANAM  kShayaM chakrurnityamevopagamya || 11||

tathA teShAM vasatAM kAmyake vai  vihInAnAmarjunenotsukAnAm |
pa~nchaiva varShANi tadA vyatIyuradhIyatAM japatAM juhvatAM cha || 12||

\hrule

\medskip
                  48
\medskip

vaishampAyana uvAcha||

sudIrghamuShNaM niHshvasya dhRRitarAShTro.ambikAsutaH |
abravItsa~njayaM sUtamAmantrya bharatarShabha || 1||

devaputrau mahAbhAgau devarAjasamadyutI |
nakulaH sahadevashcha pANDavau yuddhadurmadau || 2||

dRRiDhAyudhau dUrapAtau yuddhe cha kRRitanishchayau |
shIghrahastau dRRiDhakrodhau nityayuktau tarasvinau || 3||

bhImArjunau purodhAya yadA tau raNamUrdhani |
sthAsyete siMhavikrAntAvashvinAviva duHsahau || 4||

na sheShamiha pashyAmi tadA sainyasya sa~njaya || 4||

tau hyapratirathau yuddhe devaputrau mahArathau |
draupadyAstaM parikleshaM na kSha.nsyete tvamarShiNau || 5||

vRRiShNayo vA maheShvAsA pA~nchAlA vA mahaujasaH |
yudhi satyAbhisandhena vAsudevena rakShitAH || 6||

pradhakShyanti raNe pArthAH putrANAM mama vAhinIm || 6||

rAmakRRiShNapraNItAnAM vRRiShNInAM sUtanandana |
na shakyaH sahituM vegaH parvatairapi sa.nyuge || 7||

teShAM madhye maheShvAso bhImo bhImaparAkramaH |
shaikyayA vIraghAtinyA gadayA vichariShyati || 8||

tathA gANDIvanirghoShaM visphUrjitamivAshaneH |
gadAvegaM cha bhImasya nAlaM soDhuM narAdhipAH || 9||

tato.ahaM suhRRidAM vAcho duryodhanavashAnugaH |
smaraNIyAH smariShyAmi mayA yA na kRRitAH purA || 10||

sa~njaya uvAcha||

vyatikramo.ayaM sumahA.nstvayA rAjannupekShitaH |
samarthenApi yanmohAtputraste na nivAritaH || 11||

shrutvA hi nirjitAndyUte pANDavAnmadhusUdanaH |
tvaritaH kAmyake pArthAnsamabhAvayadachyutaH || 12||

drupadasya tathA putrA dhRRiShTadyumnapurogamAH |
virATo dhRRiShTaketushcha kekayAshcha mahArathAH || 13||

taishcha yatkathitaM tatra dRRiShTvA pArthAnparAjitAn |
chAreNa viditaM sarvaM tanmayA veditaM cha te || 14||

samAgamya vRRitastatra pANDavairmadhusUdanaH |
sArathye phalgunasyAjau tathetyAha cha tAnhariH || 15||

amarShito hi kRRiShNo.api dRRiShTvA pArthA.nstathAgatAn |
kRRiShNAjinottarAsa~NgAnabravIchcha yudhiShThiram || 16||

yA sA samRRiddhiH pArthAnAmindraprasthe babhUva ha |
rAjasUye mayA dRRiShTA nRRipairanyaiH sudurlabhA || 17||

yatra sarvAnmahIpAlA~nshastratejobhayArditAn |
sava~NgA~NgAnsapauNDroDrAnsacholadraviDAndhakAn || 18||

sAgarAnUpagA.nshchaiva ye cha pattanavAsinaH |
siMhalAnbarbarAnmlechChAnye cha jA~NgalavAsinaH || 19||

pashchimAni cha rAjyAni shatashaH sAgarAntikAn |
pahlavAndaradAnsarvAnkirAtAnyavanA~nshakAn || 20||

hArahUNA.nshcha chInA.nshcha tukhArAnsaindhavA.nstathA |
jAguDAnramaThAnmuNDAnstrIrAjyAnatha ta~NgaNAn || 21||

ete chAnye cha bahavo ye cha te bharatarShabha |
AgatAnahamadrAkShaM yaj~ne te pariveShakAn || 22||

sA te samRRiddhiryairAttA chapalA pratisAriNI |
AdAya jIvitaM teShAmAhariShyAmi tAmaham || 23||

rAmeNa saha kauravya bhImArjunayamaistathA |
akrUragadasAmbaishcha pradyumnenAhukena cha || 24||

dhRRiShTadyumnena vIreNa shishupAlAtmajena cha || 24||

duryodhanaM raNe hatvA sadyaH karNaM cha bhArata |
duHshAsanaM saubaleyaM yashchAnyaH pratiyotsyate || 25||

tatastvaM hAstinapure bhrAtRRibhiH sahito vasan |
dhArtarAShTrIM shriyaM prApya prashAdhi pRRithivImimAm || 26||

athainamabravIdrAjA tasminvIrasamAgame |
shRRiNvatsu teShu sarveShu dhRRiShTadyumnamukheShu cha || 27||

pratigRRihNAmi te vAchaM satyAmetAM janArdana |
amitrAnme mahAbAho sAnubandhAnhaniShyasi || 28||

varShAttrayodashAdUrdhvaM satyaM mAM kuru keshava |
pratij~nAto vane vAso rAjamadhye mayA hyayam || 29||

taddharmarAjavachanaM pratishrutya sabhAsadaH |
dhRRiShTadyumnapurogAste shamayAmAsura~njasA || 30||

keshavaM madhurairvAkyaiH kAlayuktairamarShitam || 30||

pA~nchAlIM chAhurakliShTAM vAsudevasya shRRiNvataH |
duryodhanastava krodhAddevi tyakShyati jIvitam || 31||

pratijAnIma te satyaM mA shucho varavarNini || 31||

ye sma te kupitAM kRRiShNe dRRiShTvA tvAM prAhasa.nstadA |
mA.nsAni teShAM khAdanto hasiShyanti mRRigadvijAH || 32||

pAsyanti rudhiraM teShAM gRRidhrA gomAyavastathA |
uttamA~NgAni karShanto yaistvaM kRRiShTA sabhAtale || 33||

teShAM drakShyasi pA~nchAli gAtrANi pRRithivItale |
kravyAdaiH kRRiShyamANAni bhakShyamANAni chAsakRRit || 34||

parikliShTAsi yaistatra yaishchApi samupekShitA |
teShAmutkRRittashirasAM bhUmiH pAsyati shoNitam || 35||

evaM bahuvidhA vAchastadochuH puruSharShabhAH |
sarve tejasvinaH shUrAH sarve chAhatalakShaNAH || 36||

te dharmarAjena vRRitA varShAdUrdhvaM trayodashAt |
puraskRRityopayAsyanti vAsudevaM mahArathAH || 37||

rAmashcha kRRiShNashcha dhana~njayashcha  pradyumnasAmbau yuyudhAnabhImau |
mAdrIsutau kekayarAjaputrAH  pA~nchAlaputrAH saha dharmarAj~nA || 38||

etAnsarvA.NllokavIrAnajeyAnmahAtmanaH sAnubandhAnsasainyAn |
ko jIvitArthI samare pratyudIyAtkruddhAnsiMhAnkesariNo yathaiva || 39||

dhRRitarAShTra uvAcha||

yanmAbravIdviduro dyUtakAle  tvaM pANDavA~njeShyasi chennarendra |
dhruvaM kurUNAmayamantakAlo  mahAbhayo bhavitA shoNitaughaH || 40||

manye tathA tadbhaviteti sUta  yathA kShattA prAha vachaH purA mAm |
asa.nshayaM bhavitA yuddhametadgate kAle pANDavAnAM yathoktam || 41||

\hrule

\medskip
                  49
\medskip

janamejaya uvAcha||

astrahetorgate pArthe shakralokaM mahAtmani |
yudhiShThiraprabhRRitayaH kimakurvanta pANDavAH || 1||

vaishampAyana uvAcha||

astrahetorgate pArthe shakralokaM mahAtmani |
nyavasankRRiShNayA sArdhaM kAmyake puruSharShabhAH || 2||

tataH kadAchidekAnte vivikta iva shAdvale |
duHkhArtA bharatashreShThA niSheduH saha kRRiShNayA || 3||

dhana~njayaM shochamAnAH sAshrukaNThAH suduHkhitAH || 3||

tadviyogAddhi tAnsarvA~nshokaH samabhipupluve |
dhana~njayaviyogAchcha rAjyanAshAchcha duHkhitAH || 4||

atha bhImo mahAbAhuryudhiShThiramabhAShata |
nideshAtte mahArAja gato.asau puruSharShabhaH || 5||

arjunaH pANDuputrANAM yasminprANAH pratiShThitAH || 5||

yasminvinaShTe pA~nchAlAH saha putraistathA vayam |
sAtyakirvAsudevashcha vinashyeyurasa.nshayam || 6||

yo.asau gachChati tejasvI bahUnkleshAnachintayan |
bhavanniyogAdbIbhatsustato duHkhataraM nu kim || 7||

yasya bAhU samAshritya vayaM sarve mahAtmanaH |
manyAmahe jitAnAjau parAnprAptAM cha medinIm || 8||

yasya prabhAvAnna mayA sabhAmadhye dhanuShmataH |
nItA lokamamuM sarve dhArtarAShTrAH sasaubalAH || 9||

te vayaM bAhubalinaH krodhamutthitamAtmanaH |
sahAmahe bhavanmUlaM vAsudevena pAlitAH || 10||

vayaM hi saha kRRiShNena hatvA karNamukhAnparAn |
svabAhuvijitAM kRRitsnAM prashAsema vasundharAm || 11||

bhavato dyUtadoSheNa sarve vayamupaplutAH |
ahInapauruShA rAjanbalibhirbalavattamAH || 12||

kShAtraM dharmaM mahArAja samavekShitumarhasi |
na hi dharmo mahArAja kShatriyasya vanAshrayaH || 13||

rAjyameva paraM dharmaM kShatriyasya vidurbudhAH || 13||

sa kShatradharmavidrAjanmA dharmyAnnInashaH pathaH |
prAgdvAdasha samA rAjandhArtarAShTrAnnihanmahi || 14||

nivartya cha vanAtpArthamAnAyya cha janArdanam |
vyUDhAnIkAnmahArAja javenaiva mahAhave || 15||

dhArtarAShTrAnamuM lokaM gamayAmi vishAM pate || 15||

sarvAnahaM haniShyAmi dhArtarAShTrAnsasaubalAn |
duryodhanaM cha karNaM cha yo vAnyaH pratiyotsyate || 16||

mayA prashamite pashchAttvameShyasi vanAtpunaH |
evaM kRRite na te doSho bhaviShyati vishAM pate || 17||

yaj~naishcha vividhaistAta kRRitaM pApamari.ndama |
avadhUya mahArAja gachChema svargamuttamam || 18||

evametadbhavedrAjanyadi rAjA na bAlishaH |
asmAkaM dIrghasUtraH syAdbhavAndharmaparAyaNaH || 19||

nikRRityA nikRRitipraj~nA hantavyA iti nishchayaH |
na hi naikRRitikaM hatvA nikRRityA pApamuchyate || 20||

tathA bhArata dharmeShu dharmaj~nairiha dRRishyate |
ahorAtraM mahArAja tulyaM sa.nvatsareNa hi || 21||

tathaiva vedavachanaM shrUyate nityadA vibho |
sa.nvatsaro mahArAja pUrNo bhavati kRRichChrataH || 22||

yadi vedAH pramANaM te divasAdUrdhvamachyuta |
trayodasha samAH kAlo j~nAyatAM pariniShThitaH || 23||

kAlo duryodhanaM hantuM sAnubandhamari.ndama |
ekAgrAM pRRithivIM sarvAM purA rAjankaroti saH || 24||

evaM bruvANaM bhImaM tu dharmarAjo yudhiShThiraH |
uvAcha sAntvayanrAjA mUrdhnyupAghrAya pANDavam || 25||

asa.nshayaM mahAbAho haniShyasi suyodhanam |
varShAttrayodashAdUrdhvaM saha gANDIvadhanvanA || 26||

yachcha mA bhAShase pArtha prAptaH kAla iti prabho |
anRRitaM notsahe vaktuM na hyetanmayi vidyate || 27||

antareNApi kaunteya nikRRitiM pApanishchayam |
hantA tvamasi durdharSha sAnubandhaM suyodhanam || 28||

evaM bruvati bhImaM tu dharmarAje yudhiShThire |
AjagAma mahAbhAgo bRRihadashvo mahAnRRiShiH || 29||

tamabhiprekShya dharmAtmA samprAptaM dharmachAriNam |
shAstravanmadhuparkeNa pUjayAmAsa dharmarAT || 30||

AshvastaM chainamAsInamupAsIno yudhiShThiraH |
abhiprekShya mahAbAhuH kRRipaNaM bahvabhAShata || 31||

akShadyUtena bhagavandhanaM rAjyaM cha me hRRitam |
AhUya nikRRitipraj~naiH kitavairakShakovidaiH || 32||

anakShaj~nasya hi sato nikRRityA pApanishchayaiH |
bhAryA cha me sabhAM nItA prANebhyo.api garIyasI || 33||

asti rAjA mayA kashchidalpabhAgyataro bhuvi |
bhavatA dRRiShTapUrvo vA shrutapUrvo.api vA bhavet || 34||

na matto duHkhitataraH pumAnastIti me matiH || 34||

bRRihadashva uvAcha||

yadbravIShi mahArAja na matto vidyate kvachit |
alpabhAgyataraH kashchitpumAnastIti pANDava || 35||

atra te kathayiShyAmi yadi shushrUShase.anagha |
yastvatto duHkhitataro rAjAsItpRRithivIpate || 36||

vaishampAyana uvAcha||

athainamabravIdrAjA bravItu bhagavAniti |
imAmavasthAM samprAptaM shrotumichChAmi pArthivam || 37||

bRRihadashva uvAcha||

shRRiNu rAjannavahitaH saha bhrAtRRibhirachyuta |
yastvatto duHkhitataro rAjAsItpRRithivIpate || 38||

niShadheShu mahIpAlo vIrasena iti sma ha |
tasya putro.abhavannAmnA nalo dharmArthadarshivAn || 39||

sa nikRRityA jito rAjA puShkareNeti naH shrutam |
vanavAsamaduHkhArho bhAryayA nyavasatsaha || 40||

na tasyAshvo na cha ratho na bhrAtA na cha bAndhavAH |
vane nivasato rAja~nshiShyante sma kadAchana || 41||

bhavAnhi sa.nvRRito vIrairbhrAtRRibhirdevasaMmitaiH |
brahmakalpairdvijAgryaishcha tasmAnnArhasi shochitum || 42||

yudhiShThira uvAcha||

vistareNAhamichChAmi nalasya sumahAtmanaH |
charitaM vadatAM shreShTha tanmamAkhyAtumarhasi || 43||

\hrule

\medskip
               nalopAkhyAnam.h
                  50
\medskip

bRRihadashva uvAcha||

AsIdrAjA nalo nAma vIrasenasuto balI |
upapanno guNairiShTai rUpavAnashvakovidaH || 1||

atiShThanmanujendrANAM mUrdhni devapatiryathA |
uparyupari sarveShAmAditya iva tejasA || 2||

brahmaNyo vedavichChUro niShadheShu mahIpatiH |
akShapriyaH satyavAdI mahAnakShauhiNIpatiH || 3||

Ipsito varanArINAmudAraH sa.nyatendriyaH |
rakShitA dhanvinAM shreShThaH sAkShAdiva manuH svayam || 4||

tathaivAsIdvidarbheShu bhImo bhImaparAkramaH |
shUraH sarvaguNairyuktaH prajAkAmaH sa chAprajaH || 5||

sa prajArthe paraM yatnamakarotsusamAhitaH |
tamabhyagachChadbrahmarShirdamano nAma bhArata || 6||

taM sa bhImaH prajAkAmastoShayAmAsa dharmavit |
mahiShyA saha rAjendra satkAreNa suvarchasam || 7||

tasmai prasanno damanaH sabhAryAya varaM dadau |
kanyAratnaM kumArA.nshcha trInudArAnmahAyashAH || 8||

damayantIM damaM dAntaM damanaM cha suvarchasam |
upapannAnguNaiH sarvairbhImAnbhImaparAkramAn || 9||

damayantI tu rUpeNa tejasA yashasA shriyA |
saubhAgyena cha lokeShu yashaH prApa sumadhyamA || 10||

atha tAM vayasi prApte dAsInAM samala~NkRRitam |
shataM sakhInAM cha tathA paryupAste shachImiva || 11||

tatra sma bhrAjate bhaimI sarvAbharaNabhUShitA |
sakhImadhye.anavadyA~NgI vidyutsaudAminI yathA || 12||

atIva rUpasampannA shrIrivAyatalochanA || 12||

na deveShu na yakSheShu tAdRRigrUpavatI kvachit |
mAnuSheShvapi chAnyeShu dRRiShTapUrvA na cha shrutA || 13||

chittapramAthinI bAlA devAnAmapi sundarI || 13||

nalashcha narashArdUlo rUpeNApratimo bhuvi |
kandarpa iva rUpeNa mUrtimAnabhavatsvayam || 14||

tasyAH samIpe tu nalaM prashasha.nsuH kutUhalAt |
naiShadhasya samIpe tu damayantIM punaH punaH || 15||

tayoradRRiShTakAmo.abhUchChRRiNvatoH satataM guNAn |
anyonyaM prati kaunteya sa vyavardhata hRRichChayaH || 16||

ashaknuvannalaH kAmaM tadA dhArayituM hRRidA |
antaHpurasamIpasthe vana Aste rahogataH || 17||

sa dadarsha tadA ha.nsA~njAtarUpaparichChadAn |
vane vicharatAM teShAmekaM jagrAha pakShiNam || 18||

tato.antarikShago vAchaM vyAjahAra tadA nalam |
na hantavyo.asmi te rAjankariShyAmi hi te priyam || 19||

damayantIsakAshe tvAM kathayiShyAmi naiShadha |
yathA tvadanyaM puruShaM na sA ma.nsyati karhichit || 20||

evamuktastato ha.nsamutsasarja mahIpatiH |
te tu ha.nsAH samutpatya vidarbhAnagama.nstataH || 21||

vidarbhanagarIM gatvA damayantyAstadAntike |
nipetuste garutmantaH sA dadarshAtha tAnkhagAn || 22||

sA tAnadbhutarUpAnvai dRRiShTvA sakhigaNAvRRitA |
hRRiShTA grahItuM khagamA.nstvaramANopachakrame || 23||

atha ha.nsA visasRRipuH sarvataH pramadAvane |
ekaikashastataH kanyAstAnha.nsAnsamupAdravan || 24||

damayantI tu yaM ha.nsaM samupAdhAvadantike |
sa mAnuShIM giraM kRRitvA damayantImathAbravIt || 25||

damayanti nalo nAma niShadheShu mahIpatiH |
ashvinoH sadRRisho rUpe na samAstasya mAnuShAH || 26||

tasya vai yadi bhAryA tvaM bhavethA varavarNini |
saphalaM te bhavejjanma rUpaM chedaM sumadhyame || 27||

vayaM hi devagandharvamanuShyoragarAkShasAn |
dRRiShTavanto na chAsmAbhirdRRiShTapUrvastathAvidhaH || 28||

tvaM chApi ratnaM nArINAM nareShu cha nalo varaH |
vishiShTAyA vishiShTena sa~Ngamo guNavAnbhavet || 29||

evamuktA tu ha.nsena damayantI vishAM pate |
abravIttatra taM ha.nsaM tamapyevaM nalaM vada || 30||

tathetyuktvANDajaH kanyAM vaidarbhasya vishAM pate |
punarAgamya niShadhAnnale sarvaM nyavedayat || 31||

\hrule

\medskip
                  51
\medskip

bRRihadashva uvAcha||

damayantI tu tachChrutvA vacho ha.nsasya bhArata |
tadA prabhRRiti nasvasthA nalaM prati babhUva sA || 1||

tatashchintAparA dInA vivarNavadanA kRRishA |
babhUva damayantI tu niHshvAsaparamA tadA || 2||

UrdhvadRRiShTirdhyAnaparA babhUvonmattadarshanA |
na shayyAsanabhogeShu ratiM vindati karhichit || 3||

na naktaM na divA shete hA heti vadatI muhuH |
tAmasvasthAM tadAkArAM sakhyastA jaj~nuri~NgitaiH || 4||

tato vidarbhapataye damayantyAH sakhIgaNaH |
nyavedayata nasvasthAM damayantIM nareshvara || 5||

tachChrutvA nRRipatirbhImo damayantIsakhIgaNAt |
chintayAmAsa tatkAryaM sumahatsvAM sutAM prati || 6||

sa samIkShya mahIpAlaH svAM sutAM prAptayauvanAm |
apashyadAtmanaH kAryaM damayantyAH svaya.nvaram || 7||

sa saMnipAtayAmAsa mahIpAlAnvishAM pate |
anubhUyatAmayaM vIrAH svaya.nvara iti prabho || 8||

shrutvA tu pArthivAH sarve damayantyAH svaya.nvaram |
abhijagmustadA bhImaM rAjAno bhImashAsanAt || 9||

hastyashvarathaghoSheNa nAdayanto vasundharAm |
vichitramAlyAbharaNairbalairdRRishyaiH svala~NkRRitaiH || 10||

etasminneva kAle tu purANAvRRiShisattamau |
aTamAnau mahAtmAnAvindralokamito gatau || 11||

nAradaH parvatashchaiva mahAtmAnau mahAvratau |
devarAjasya bhavanaM vivishAte supUjitau || 12||

tAvarchitvA sahasrAkShastataH kushalamavyayam |
paprachChAnAmayaM chApi tayoH sarvagataM vibhuH || 13||

nArada uvAcha||

AvayoH kushalaM deva sarvatragatamIshvara |
loke cha maghavankRRitsne nRRipAH kushalino vibho || 14||

bRRihadashva uvAcha||

nAradasya vachaH shrutvA paprachCha balavRRitrahA |
dharmaj~nAH pRRithivIpAlAstyaktajIvitayodhinaH || 15||

shastreNa nidhanaM kAle ye gachChantyaparA~NmukhAH |
ayaM loko.akShayasteShAM yathaiva mama kAmadhuk || 16||

kva nu te kShatriyAH shUrA na hi pashyAmi tAnaham |
AgachChato mahIpAlAnatithIndayitAnmama || 17||

evamuktastu shakreNa nAradaH pratyabhAShata |
shRRiNu me bhagavanyena na dRRishyante mahIkShitaH || 18||

vidarbharAjaduhitA damayantIti vishrutA |
rUpeNa samatikrAntA pRRithivyAM sarvayoShitaH || 19||

tasyAH svaya.nvaraH shakra bhavitA nachirAdiva |
tatra gachChanti rAjAno rAjaputrAshcha sarvashaH || 20||

tAM ratnabhUtAM lokasya prArthayanto mahIkShitaH |
kA~NkShanti sma visheSheNa balavRRitraniShUdana || 21||

etasminkathyamAne tu lokapAlAshcha sAgnikAH |
AjagmurdevarAjasya samIpamamarottamAH || 22||

tatastachChushruvuH sarve nAradasya vacho mahat |
shrutvA chaivAbruvanhRRiShTA gachChAmo vayamapyuta || 23||

tataH sarve mahArAja sagaNAH sahavAhanAH |
vidarbhAnabhito jagmuryatra sarve mahIkShitaH || 24||

nalo.api rAjA kaunteya shrutvA rAj~nAM samAgamam |
abhyagachChadadInAtmA damayantImanuvrataH || 25||

atha devAH pathi nalaM dadRRishurbhUtale sthitam |
sAkShAdiva sthitaM mUrtyA manmathaM rUpasampadA || 26||

taM dRRiShTvA lokapAlAste bhrAjamAnaM yathA ravim |
tasthurvigatasa~NkalpA vismitA rUpasampadA || 27||

tato.antarikShe viShTabhya vimAnAni divaukasaH |
abruvannaiShadhaM rAjannavatIrya nabhastalAt || 28||

bho bho naiShadha rAjendra nala satyavrato bhavAn |
asmAkaM kuru sAhAyyaM dUto bhava narottama || 29||

\hrule

\medskip
                  52
\medskip

bRRihadashva uvAcha||

tebhyaH pratij~nAya nalaH kariShya iti bhArata |
athainAnparipaprachCha kRRitA~njaliravasthitaH || 1||

ke vai bhavantaH kashchAsau yasyAhaM dUta IpsitaH |
kiM cha tatra mayA kAryaM kathayadhvaM yathAtatham || 2||

evamukte naiShadhena maghavAnpratyabhAShata |
amarAnvai nibodhAsmAndamayantyarthamAgatAn || 3||

ahamindro.ayamagnishcha tathaivAyamapAmpatiH |
sharIrAntakaro nR^INAM yamo.ayamapi pArthiva || 4||

sa vai tvamAgatAnasmAndamayantyai nivedaya |
lokapAlAH sahendrAstvAM samAyAnti didRRikShavaH || 5||

prAptumichChanti devAstvAM shakro.agnirvaruNo yamaH |
teShAmanyatamaM devaM patitve varayasva ha || 6||

evamuktaH sa shakreNa nalaH prA~njalirabravIt |
ekArthasamavetaM mAM na preShayitumarhatha || 7||

devA UchuH||

kariShya iti sa.nshrutya pUrvamasmAsu naiShadha |
na kariShyasi kasmAttvaM vraja naiShadha mAchiram || 8||

bRRihadashva uvAcha||

evamuktaH sa devaistairnaiShadhaH punarabravIt |
surakShitAni veshmAni praveShTuM kathamutsahe || 9||

pravekShyasIti taM shakraH punarevAbhyabhAShata |
jagAma sa tathetyuktvA damayantyA niveshanam || 10||

dadarsha tatra vaidarbhIM sakhIgaNasamAvRRitAm |
dedIpyamAnAM vapuShA shriyA cha varavarNinIm || 11||

atIva sukumArA~NgIM tanumadhyAM sulochanAm |
AkShipantImiva cha bhAH shashinaH svena tejasA || 12||

tasya dRRiShTvaiva vavRRidhe kAmastAM chAruhAsinIm |
satyaM chikIrShamANastu dhArayAmAsa hRRichChayam || 13||

tatastA naiShadhaM dRRiShTvA sambhrAntAH paramA~NganAH |
AsanebhyaH samutpetustejasA tasya dharShitAH || 14||

prashasha.nsushcha suprItA nalaM tA vismayAnvitAH |
na chainamabhyabhAShanta manobhistvabhyachintayan || 15||

aho rUpamaho kAntiraho dhairyaM mahAtmanaH |
ko.ayaM devo nu yakSho nu gandharvo nu bhaviShyati || 16||

na tvenaM shaknuvanti sma vyAhartumapi ki~nchana |
tejasA dharShitAH sarvA lajjAvatyo varA~NganAH || 17||

athainaM smayamAneva smitapUrvAbhibhAShiNI |
damayantI nalaM vIramabhyabhAShata vismitA || 18||

kastvaM sarvAnavadyA~Nga mama hRRichChayavardhana |
prApto.asyamaravadvIra j~nAtumichChAmi te.anagha || 19||

kathamAgamanaM cheha kathaM chAsi na lakShitaH |
surakShitaM hi me veshma rAjA chaivograshAsanaH || 20||

evamuktastu vaidarbhyA nalastAM pratyuvAcha ha |
nalaM mAM viddhi kalyANi devadUtamihAgatam || 21||

devAstvAM prAptumichChanti shakro.agnirvaruNo yamaH |
teShAmanyatamaM devaM patiM varaya shobhane || 22||

teShAmeva prabhAvena praviShTo.ahamalakShitaH |
pravishantaM hi mAM kashchinnApashyannApyavArayat || 23||

etadarthamahaM bhadre preShitaH surasattamaiH |
etachChrutvA shubhe buddhiM prakuruShva yathechChasi || 24||

\hrule

\medskip
                  53
\medskip

bRRihadashva uvAcha||

sA namaskRRitya devebhyaH prahasya nalamabravIt |
praNayasva yathAshraddhaM rAjankiM karavANi te || 1||

ahaM chaiva hi yachchAnyanmamAsti vasu ki~nchana |
sarvaM tattava vishrabdhaM kuru praNayamIshvara || 2||

ha.nsAnAM vachanaM yattattanmAM dahati pArthiva |
tvatkRRite hi mayA vIra rAjAnaH saMnipAtitAH || 3||

yadi chedbhajamAnAM mAM pratyAkhyAsyasi mAnada |
viShamagniM jalaM rajjumAsthAsye tava kAraNAt || 4||

evamuktastu vaidarbhyA nalastAM pratyuvAcha ha |
tiShThatsu lokapAleShu kathaM mAnuShamichChasi || 5||

yeShAmahaM lokakRRitAmIshvarANAM mahAtmanAm |
na pAdarajasA tulyo manaste teShu vartatAm || 6||

vipriyaM hyAcharanmartyo devAnAM mRRityumRRichChati |
trAhi mAmanavadyA~Ngi varayasva surottamAn || 7||

tato bAShpakalAM vAchaM damayantI shuchismitA |
pravyAharantI shanakairnalaM rAjAnamabravIt || 8||

astyupAyo mayA dRRiShTo nirapAyo nareshvara |
yena doSho na bhavitA tava rAjankatha~nchana || 9||

tvaM chaiva hi narashreShTha devAshchAgnipurogamAH |
AyAntu sahitAH sarve mama yatra svaya.nvaraH || 10||

tato.ahaM lokapAlAnAM saMnidhau tvAM nareshvara |
varayiShye naravyAghra naivaM doSho bhaviShyati || 11||

evamuktastu vaidarbhyA nalo rAjA vishAM pate |
AjagAma punastatra yatra devAH samAgatAH || 12||

tamapashya.nstathAyAntaM lokapAlAH saheshvarAH |
dRRiShTvA chainaM tato.apRRichChanvRRittAntaM sarvameva tat || 13||

devA UchuH||

kachchiddRRiShTA tvayA rAjandamayantI shuchismitA |
kimabravIchcha naH sarvAnvada bhUmipate.anagha || 14||

nala uvAcha||

bhavadbhirahamAdiShTo damayantyA niveshanam |
praviShTaH sumahAkakShyaM daNDibhiH sthavirairvRRitam || 15||

pravishantaM cha mAM tatra na kashchiddRRiShTavAnnaraH |
RRite tAM pArthivasutAM bhavatAmeva tejasA || 16||

sakhyashchAsyA mayA dRRiShTAstAbhishchApyupalakShitaH |
vismitAshchAbhavandRRiShTvA sarvA mAM vibudheshvarAH || 17||

varNyamAneShu cha mayA bhavatsu ruchirAnanA |
mAmeva gatasa~NkalpA vRRiNIte surasattamAH || 18||

abravIchchaiva mAM bAlA AyAntu sahitAH surAH |
tvayA saha narashreShTha mama yatra svaya.nvaraH || 19||

teShAmahaM saMnidhau tvAM varayiShye narottama |
evaM tava mahAbAho doSho na bhaviteti ha || 20||

etAvadeva vibudhA yathAvRRittamudAhRRitam |
mayAsheShaM pramANaM tu bhavantastridasheshvarAH || 21||

\hrule

\medskip
                  54
\medskip

bRRihadashva uvAcha||

atha kAle shubhe prApte tithau puNye kShaNe tathA |
AjuhAva mahIpAlAnbhImo rAjA svaya.nvare || 1||

tachChrutvA pRRithivIpAlAH sarve hRRichChayapIDitAH |
tvaritAH samupAjagmurdamayantImabhIpsavaH || 2||

kanakastambharuchiraM toraNena virAjitam |
vivishuste mahAra~NgaM nRRipAH siMhA ivAchalam || 3||

tatrAsaneShu vividheShvAsInAH pRRithivIkShitaH |
surabhisragdharAH sarve sumRRiShTamaNikuNDalAH || 4||

tAM rAjasamitiM pUrNAM nAgairbhogavatImiva |
sampUrNAM puruShavyAghrairvyAghrairgiriguhAmiva || 5||

tatra sma pInA dRRishyante bAhavaH parighopamAH |
AkAravantaH sushlakShNAH pa~nchashIrShA ivoragAH || 6||

sukeshAntAni chArUNi sunAsAni shubhAni cha |
mukhAni rAj~nAM shobhante nakShatrANi yathA divi || 7||

damayantI tato ra~NgaM pravivesha shubhAnanA |
muShNantI prabhayA rAj~nAM chakShUMShi cha manA.nsi cha || 8||

tasyA gAtreShu patitA teShAM dRRiShTirmahAtmanAm |
tatra tatraiva saktAbhUnna chachAla cha pashyatAm || 9||

tataH sa~NkIrtyamAneShu rAj~nAM nAmasu bhArata |
dadarsha bhaimI puruShAnpa~ncha tulyAkRRitIniva || 10||

tAnsamIkShya tataH sarvAnnirvisheShAkRRitInsthitAn |
sa.ndehAdatha vaidarbhI nAbhyajAnAnnalaM nRRipam || 11||

yaM yaM hi dadRRishe teShAM taM taM mene nalaM nRRipam || 11||

sA chintayantI buddhyAtha tarkayAmAsa bhAminI |
kathaM nu devA~njAnIyAM kathaM vidyAM nalaM nRRipam || 12||

evaM sa~nchintayantI sA vaidarbhI bhRRishaduHkhitA |
shrutAni devali~NgAni chintayAmAsa bhArata || 13||

devAnAM yAni li~NgAni sthavirebhyaH shrutAni me |
tAnIha tiShThatAM bhUmAvekasyApi na lakShaye || 14||

sA vinishchitya bahudhA vichArya cha punaH punaH |
sharaNaM prati devAnAM prAptakAlamamanyata || 15||

vAchA cha manasA chaiva namaskAraM prayujya sA |
devebhyaH prA~njalirbhUtvA vepamAnedamabravIt || 16||

ha.nsAnAM vachanaM shrutvA yathA me naiShadho vRRitaH |
patitve tena satyena devAstaM pradishantu me || 17||

vAchA cha manasA chaiva yathA nAbhicharAmyaham |
tena satyena vibudhAstameva pradishantu me || 18||

yathA devaiH sa me bhartA vihito niShadhAdhipaH |
tena satyena me devAstameva pradishantu me || 19||

svaM chaiva rUpaM puShyantu lokapAlAH saheshvarAH |
yathAhamabhijAnIyAM puNyashlokaM narAdhipam || 20||

nishamya damayantyAstatkaruNaM paridevitam |
nishchayaM paramaM tathyamanurAgaM cha naiShadhe || 21||

manovishuddhiM buddhiM cha bhaktiM rAgaM cha bhArata |
yathoktaM chakrire devAH sAmarthyaM li~NgadhAraNe || 22||

sApashyadvibudhAnsarvAnasvedAnstabdhalochanAn |
hRRiShitasragrajohInAnsthitAnaspRRishataH kShitim || 23||

ChAyAdvitIyo mlAnasragrajaHsvedasamanvitaH |
bhUmiShTho naiShadhashchaiva nimeSheNa cha sUchitaH || 24||

sA samIkShya tato devAnpuNyashlokaM cha bhArata |
naiShadhaM varayAmAsa bhaimI dharmeNa bhArata || 25||

vilajjamAnA vastrAnte jagrAhAyatalochanA |
skandhadeshe.asRRijachchAsya srajaM paramashobhanAm || 26||

varayAmAsa chaivainaM patitve varavarNinI || 26||

tato hA heti sahasA shabdo mukto narAdhipaiH |
devairmaharShibhishchaiva sAdhu sAdhviti bhArata || 27||

vismitairIritaH shabdaH prasha.nsadbhirnalaM nRRipam || 27||

vRRite tu naiShadhe bhaimyA lokapAlA mahaujasaH |
prahRRiShTamanasaH sarve nalAyAShTau varAndaduH || 28||

pratyakShadarshanaM yaj~ne gatiM chAnuttamAM shubhAm |
naiShadhAya dadau shakraH prIyamANaH shachIpatiH || 29||

agnirAtmabhavaM prAdAdyatra vA~nChati naiShadhaH |
lokAnAtmaprabhA.nshchaiva dadau tasmai hutAshanaH || 30||

yamastvannarasaM prAdAddharme cha paramAM sthitim |
apAmpatirapAM bhAvaM yatra vA~nChati naiShadhaH || 31||

srajaM chottamagandhADhyAM sarve cha mithunaM daduH |
varAnevaM pradAyAsya devAste tridivaM gatAH || 32||

pArthivAshchAnubhUyAsyA vivAhaM vismayAnvitAH |
damayantyAH pramuditAH pratijagmuryathAgatam || 33||

avApya nArIratnaM tatpuNyashloko.api pArthivaH |
reme saha tayA rAjA shachyeva balavRRitrahA || 34||

atIva mudito rAjA bhrAjamAnoM.ashumAniva |
ara~njayatprajA vIro dharmeNa paripAlayan || 35||

Ije chApyashvamedhena yayAtiriva nAhuShaH |
anyaishcha kratubhirdhImAnbahubhishchAptadakShiNaiH || 36||

punashcha ramaNIyeShu vaneShUpavaneShu cha |
damayantyA saha nalo vijahArAmaropamaH || 37||

evaM sa yajamAnashcha vihara.nshcha narAdhipaH |
rarakSha vasusampUrNAM vasudhAM vasudhAdhipaH || 38||

\hrule

\medskip
                  55
\medskip

bRRihadashva uvAcha||

vRRite tu naiShadhe bhaimyA lokapAlA mahaujasaH |
yAnto dadRRishurAyAntaM dvAparaM kalinA saha || 1||

athAbravItkaliM shakraH samprekShya balavRRitrahA |
dvApareNa sahAyena kale brUhi kva yAsyasi || 2||

tato.abravItkaliH shakraM damayantyAH svaya.nvaram |
gatvAhaM varayiShye tAM mano hi mama tadgatam || 3||

tamabravItprahasyendro nirvRRittaH sa svaya.nvaraH |
vRRitastayA nalo rAjA patirasmatsamIpataH || 4||

evamuktastu shakreNa kaliH kopasamanvitaH |
devAnAmantrya tAnsarvAnuvAchedaM vachastadA || 5||

devAnAM mAnuShaM madhye yatsA patimavindata |
nanu tasyA bhavennyAyyaM vipulaM daNDadhAraNam || 6||

evamukte tu kalinA pratyUchuste divaukasaH |
asmAbhiH samanuj~nAto damayantyA nalo vRRitaH || 7||

kashcha sarvaguNopetaM nAshrayeta nalaM nRRipam |
yo veda dharmAnakhilAnyathAvachcharitavrataH || 8||

yasminsatyaM dhRRitirdAnaM tapaH shauchaM damaH shamaH |
dhruvANi puruShavyAghre lokapAlasame nRRipe || 9||

AtmAnaM sa shapenmUDho hanyAchchAtmAnamAtmanA |
eva~NguNaM nalaM yo vai kAmayechChapituM kale || 10||

kRRichChre sa narake majjedagAdhe vipule.aplave |
evamuktvA kaliM devA dvAparaM cha divaM yayuH || 11||

tato gateShu deveShu kalirdvAparamabravIt |
saMhartuM notsahe kopaM nale vatsyAmi dvApara || 12||

bhra.nshayiShyAmi taM rAjyAnna bhaimyA saha ra.nsyate |
tvamapyakShAnsamAvishya kartuM sAhAyyamarhasi || 13||

\hrule

\medskip
                  56
\medskip

bRRihadashva uvAcha||

evaM sa samayaM kRRitvA dvApareNa kaliH saha |
AjagAma tatastatra yatra rAjA sa naiShadhaH || 1||

sa nityamantaraprekShI niShadheShvavasachchiram |
athAsya dvAdashe varShe dadarsha kalirantaram || 2||

kRRitvA mUtramupaspRRishya sandhyAmAste sma naiShadhaH |
akRRitvA pAdayoH shauchaM tatrainaM kalirAvishat || 3||

sa samAvishya tu nalaM samIpaM puShkarasya ha |
gatvA puShkaramAhedamehi dIvya nalena vai || 4||

akShadyUte nalaM jetA bhavAnhi sahito mayA |
niShadhAnpratipadyasva jitvA rAjannalaM nRRipam || 5||

evamuktastu kalinA puShkaro nalamabhyayAt |
kalishchaiva vRRiSho bhUtvA gavAM puShkaramabhyayAt || 6||

AsAdya tu nalaM vIraM puShkaraH paravIrahA |
dIvyAvetyabravIdbhrAtA vRRiSheNeti muhurmuhuH || 7||

na chakShame tato rAjA samAhvAnaM mahAmanAH |
vaidarbhyAH prekShamANAyAH paNakAlamamanyata || 8||

hiraNyasya suvarNasya yAnayugyasya vAsasAm |
AviShTaH kalinA dyUte jIyate sma nalastadA || 9||

tamakShamadasaMmattaM suhRRidAM na tu kashchana |
nivAraNe.abhavachChakto dIvyamAnamachetasam || 10||

tataH paurajanaH sarvo mantribhiH saha bhArata |
rAjAnaM draShTumAgachChannivArayitumAturam || 11||

tataH sUta upAgamya damayantyai nyavedayat |
eSha paurajanaH sarvo dvAri tiShThati kAryavAn || 12||

nivedyatAM naiShadhAya sarvAH prakRRitayaH sthitAH |
amRRiShyamANA vyasanaM rAj~no dharmArthadarshinaH || 13||

tataH sA bAShpakalayA vAchA duHkhena karshitA |
uvAcha naiShadhaM bhaimI shokopahatachetanA || 14||

rAjanpaurajano dvAri tvAM didRRikShuravasthitaH |
mantribhiH sahitaH sarvai rAjabhaktipuraskRRitaH || 15||

taM draShTumarhasItyevaM punaH punarabhAShata || 15||

tAM tathA ruchirApA~NgIM vilapantIM sumadhyamAm |
AviShTaH kalinA rAjA nAbhyabhAShata ki~nchana || 16||

tataste mantriNaH sarve te chaiva puravAsinaH |
nAyamastIti duHkhArtA vrIDitA jagmurAlayAn || 17||

tathA tadabhavaddyUtaM puShkarasya nalasya cha |
yudhiShThira bahUnmAsAnpuNyashlokastvajIyata || 18||

\hrule

\medskip
                  57
\medskip

bRRihadashva uvAcha||

damayantI tato dRRiShTvA puNyashlokaM narAdhipam |
unmattavadanunmattA devane gatachetasam || 1||

bhayashokasamAviShTA rAjanbhImasutA tataH |
chintayAmAsa tatkAryaM sumahatpArthivaM prati || 2||

sA sha~NkamAnA tatpApaM chikIrShantI cha tatpriyam |
nalaM cha hRRitasarvasvamupalabhyedamabravIt || 3||

bRRihatsene vrajAmAtyAnAnAyya nalashAsanAt |
AchakShva yaddhRRitaM dravyamavashiShTaM cha yadvasu || 4||

tataste mantriNaH sarve vij~nAya nalashAsanam |
api no bhAgadheyaM syAdityuktvA punarAvrajan || 5||

tAstu sarvAH prakRRitayo dvitIyaM samupasthitAH |
nyavedayadbhImasutA na cha tatpratyanandata || 6||

vAkyamapratinandantaM bhartAramabhivIkShya sA |
damayantI punarveshma vrIDitA pravivesha ha || 7||

nishamya satataM chAkShAnpuNyashlokaparA~NmukhAn |
nalaM cha hRRitasarvasvaM dhAtrIM punaruvAcha ha || 8||

bRRihatsene punargachCha vArShNeyaM nalashAsanAt |
sUtamAnaya kalyANi mahatkAryamupasthitam || 9||

bRRihatsenA tu tachChrutvA damayantyAH prabhAShitam |
vArShNeyamAnayAmAsa puruShairAptakAribhiH || 10||

vArShNeyaM tu tato bhaimI sAntvaya~nshlakShNayA girA |
uvAcha deshakAlaj~nA prAptakAlamaninditA || 11||

jAnIShe tvaM yathA rAjA samyagvRRittaH sadA tvayi |
tasya tvaM viShamasthasya sAhAyyaM kartumarhasi || 12||

yathA yathA hi nRRipatiH puShkareNeha jIyate |
tathA tathAsya dyUte vai rAgo bhUyo.abhivardhate || 13||

yathA cha puShkarasyAkShA vartante vashavartinaH |
tathA viparyayashchApi nalasyAkSheShu dRRishyate || 14||

suhRRitsvajanavAkyAni yathAvanna shRRiNoti cha |
nUnaM manye na sheSho.asti naiShadhasya mahAtmanaH || 15||

yatra me vachanaM rAjA nAbhinandati mohitaH |
sharaNaM tvAM prapannAsmi sArathe kuru madvachaH || 16||

na hi me shudhyate bhAvaH kadAchidvinashediti || 16||

nalasya dayitAnashvAnyojayitvA mahAjavAn |
idamAropya mithunaM kuNDinaM yAtumarhasi || 17||

mama j~nAtiShu nikShipya dArakau syandanaM tathA |
ashvA.nshchaitAnyathAkAmaM vasa vAnyatra gachCha vA || 18||

damayantyAstu tadvAkyaM vArShNeyo nalasArathiH |
nyavedayadasheSheNa nalAmAtyeShu mukhyashaH || 19||

taiH sametya vinishchitya so.anuj~nAto mahIpate |
yayau mithunamAropya vidarbhA.nstena vAhinA || 20||

hayA.nstatra vinikShipya sUto rathavaraM cha tam |
indrasenAM cha tAM kanyAmindrasenaM cha bAlakam || 21||

Amantrya bhImaM rAjAnamArtaH shochannalaM nRRipam |
aTamAnastato.ayodhyAM jagAma nagarIM tadA || 22||

RRituparNaM sa rAjAnamupatasthe suduHkhitaH |
bhRRitiM chopayayau tasya sArathyena mahIpate || 23||

\hrule

\medskip
                  58
\medskip

bRRihadashva uvAcha||

tatastu yAte vArShNeye puNyashlokasya dIvyataH |
puShkareNa hRRitaM rAjyaM yachchAnyadvasu ki~nchana || 1||

hRRitarAjyaM nalaM rAjanprahasanpuShkaro.abravIt |
dyUtaM pravartatAM bhUyaH pratipANo.asti kastava || 2||

shiShTA te damayantyekA sarvamanyaddhRRitaM mayA |
damayantyAH paNaH sAdhu vartatAM yadi manyase || 3||

puShkareNaivamuktasya puNyashlokasya manyunA |
vyadIryateva hRRidayaM na chainaM ki~nchidabravIt || 4||

tataH puShkaramAlokya nalaH paramamanyumAn |
utsRRijya sarvagAtrebhyo bhUShaNAni mahAyashAH || 5||

ekavAsA asa.nvItaH suhRRichChokavivardhanaH |
nishchakrAma tadA rAjA tyaktvA suvipulAM shriyam || 6||

damayantyekavastrA taM gachChantaM pRRiShThato.anviyAt |
sa tayA bAhyataH sArdhaM trirAtraM naiShadho.avasat || 7||

puShkarastu mahArAja ghoShayAmAsa vai pure |
nale yaH samyagAtiShThetsa gachChedvadhyatAM mama || 8||

puShkarasya tu vAkyena tasya vidveShaNena cha |
paurA na tasminsatkAraM kRRitavanto yudhiShThira || 9||

sa tathA nagarAbhyAshe satkArArho na satkRRitaH |
trirAtramuShito rAjA jalamAtreNa vartayan || 10||

kShudhA sampIDyamAnastu nalo bahutithe.ahani |
apashyachChakunAnkA.nshchiddhiraNyasadRRishachChadAn || 11||

sa chintayAmAsa tadA niShadhAdhipatirbalI |
asti bhakSho mamAdyAyaM vasu chedaM bhaviShyati || 12||

tatastAnantarIyeNa vAsasA samavAstRRiNot |
tasyAntarIyamAdAya jagmuH sarve vihAyasA || 13||

utpatantaH khagAste tu vAkyamAhustadA nalam |
dRRiShTvA digvAsasaM bhUmau sthitaM dInamadhomukham || 14||

vayamakShAH sudurbuddhe tava vAso jihIrShavaH |
AgatA na hi naH prItiH savAsasi gate tvayi || 15||

tAnsamIkShya gatAnakShAnAtmAnaM cha vivAsasam |
puNyashlokastato rAjA damayantImathAbravIt || 16||

yeShAM prakopAdaishvaryAtprachyuto.ahamanindite |
prANayAtrAM na vinde cha duHkhitaH kShudhayArditaH || 17||

yeShAM kRRite na satkAramakurvanmayi naiShadhAH |
ta ime shakunA bhUtvA vAso.apyapaharanti me || 18||

vaiShamyaM paramaM prApto duHkhito gatachetanaH |
bhartA te.ahaM nibodhedaM vachanaM hitamAtmanaH || 19||

ete gachChanti bahavaH panthAno dakShiNApatham |
avantImRRikShavantaM cha samatikramya parvatam || 20||

eSha vindhyo mahAshailaH payoShNI cha samudragA |
AshramAshcha maharShINAmamI puShpaphalAnvitAH || 21||

eSha panthA vidarbhANAmayaM gachChati kosalAn |
ataH paraM cha desho.ayaM dakShiNe dakShiNApathaH || 22||

tataH sA bAShpakalayA vAchA duHkhena karshitA |
uvAcha damayantI taM naiShadhaM karuNaM vachaH || 23||

udvepate me hRRidayaM sIdantya~NgAni sarvashaH |
tava pArthiva sa~NkalpaM chintayantyAH punaH punaH || 24||

hRRitarAjyaM hRRitadhanaM vivastraM kShuchChramAnvitam |
kathamutsRRijya gachCheyamahaM tvAM vijane vane || 25||

shrAntasya te kShudhArtasya chintayAnasya tatsukham |
vane ghore mahArAja nAshayiShyAmi te klamam || 26||

na cha bhAryAsamaM ki~nchidvidyate bhiShajAM matam |
auShadhaM sarvaduHkheShu satyametadbravImi te || 27||

nala uvAcha||

evametadyathAttha tvaM damayanti sumadhyame |
nAsti bhAryAsamaM mitraM narasyArtasya bheShajam || 28||

na chAhaM tyaktukAmastvAM kimarthaM bhIru sha~Nkase |
tyajeyamahamAtmAnaM na tveva tvAmanindite || 29||

damayantyuvAcha||

yadi mAM tvaM mahArAja na vihAtumihechChasi |
tatkimarthaM vidarbhANAM panthAH samupadishyate || 30||

avaimi chAhaM nRRipate na tvaM mAM tyaktumarhasi |
chetasA tvapakRRiShTena mAM tyajethA mahApate || 31||

panthAnaM hi mamAbhIkShNamAkhyAsi narasattama |
atonimittaM shokaM me vardhayasyamaraprabha || 32||

yadi chAyamabhiprAyastava rAjanvrajediti |
sahitAveva gachChAvo vidarbhAnyadi manyase || 33||

vidarbharAjastatra tvAM pUjayiShyati mAnada |
tena tvaM pUjito rAjansukhaM vatsyasi no gRRihe || 34||

\hrule

\medskip
                  59
\medskip

nala uvAcha||

yathA rAjyaM pituste tattathA mama na sa.nshayaH |
na tu tatra gamiShyAmi viShamasthaH katha~nchana || 1||

kathaM samRRiddho gatvAhaM tava harShavivardhanaH |
paridyUno gamiShyAmi tava shokavivardhanaH || 2||

bRRihadashva uvAcha||

iti bruvannalo rAjA damayantIM punaH punaH |
sAntvayAmAsa kalyANIM vAsaso.ardhena sa.nvRRitAm || 3||

tAvekavastrasa.nvItAvaTamAnAvitastataH |
kShutpipAsAparishrAntau sabhAM kA~nchidupeyatuH || 4||

tAM sabhAmupasamprApya tadA sa niShadhAdhipaH |
vaidarbhyA sahito rAjA niShasAda mahItale || 5||

sa vai vivastro malino vikachaH pA.nsuguNThitaH |
damayantyA saha shrAntaH suShvApa dharaNItale || 6||

damayantyapi kalyANI nidrayApahRRitA tataH |
sahasA duHkhamAsAdya sukumArI tapasvinI || 7||

suptAyAM damayantyAM tu nalo rAjA vishAM pate |
shokonmathitachittAtmA na sma shete yathA purA || 8||

sa tadrAjyApaharaNaM suhRRittyAgaM cha sarvashaH |
vane cha taM paridhva.nsaM prekShya chintAmupeyivAn || 9||

kiM nu me syAdidaM kRRitvA kiM nu me syAdakurvataH |
kiM nu me maraNaM shreyaH parityAgo janasya vA || 10||

mAmiyaM hyanuraktedaM duHkhamApnoti matkRRite |
madvihInA tviyaM gachChetkadAchitsvajanaM prati || 11||

mayA niHsa.nshayaM duHkhamiyaM prApsyatyanuttamA |
utsarge sa.nshayaH syAttu vindetApi sukhaM kvachit || 12||

sa vinishchitya bahudhA vichArya cha punaH punaH |
utsarge.amanyata shreyo damayantyA narAdhipaH || 13||

so.avastratAmAtmanashcha tasyAshchApyekavastratAm |
chintayitvAdhyagAdrAjA vastrArdhasyAvakartanam || 14||

kathaM vAso vikarteyaM na cha budhyeta me priyA |
chintyaivaM naiShadho rAjA sabhAM paryacharattadA || 15||

paridhAvannatha nala itashchetashcha bhArata |
AsasAda sabhoddeshe vikoshaM khaDgamuttamam || 16||

tenArdhaM vAsasashChittvA nivasya cha parantapaH |
suptAmutsRRijya vaidarbhIM prAdravadgatachetanaH || 17||

tato nibaddhahRRidayaH punarAgamya tAM sabhAm |
damayantIM tathA dRRiShTvA ruroda niShadhAdhipaH || 18||

yAM na vAyurna chAdityaH purA pashyati me priyAm |
seyamadya sabhAmadhye shete bhUmAvanAthavat || 19||

iyaM vastrAvakartena sa.nvItA chAruhAsinI |
unmatteva varArohA kathaM buddhvA bhaviShyati || 20||

kathamekA satI bhaimI mayA virahitA shubhA |
chariShyati vane ghore mRRigavyAlaniShevite || 21||

gatvA gatvA nalo rAjA punareti sabhAM muhuH |
AkRRiShyamANaH kalinA sauhRRidenApakRRiShyate || 22||

dvidheva hRRidayaM tasya duHkhitasyAbhavattadA |
doleva muhurAyAti yAti chaiva sabhAM muhuH || 23||

so.apakRRiShTastu kalinA mohitaH prAdravannalaH |
suptAmutsRRijya tAM bhAryAM vilapya karuNaM bahu || 24||

naShTAtmA kalinA spRRiShTastattadvigaNayannRRipaH |
jagAmaiva vane shUnye bhAryAmutsRRijya duHkhitaH || 25||

\hrule

\medskip
                  60
\medskip

bRRihadashva uvAcha||

apakrAnte nale rAjandamayantI gataklamA |
abudhyata varArohA santrastA vijane vane || 1||

sApashyamAnA bhartAraM duHkhashokasamanvitA |
prAkroshaduchchaiH santrastA mahArAjeti naiShadham || 2||

hA nAtha hA mahArAja hA svAminkiM jahAsi mAm |
hA hatAsmi vinaShTAsmi bhItAsmi vijane vane || 3||

nanu nAma mahArAja dharmaj~naH satyavAgasi |
kathamuktvA tathAsatyaM suptAmutsRRijya mAM gataH || 4||

kathamutsRRijya gantAsi vashyAM bhAryAmanuvratAm |
visheShato.anapakRRite pareNApakRRite sati || 5||

shakShyase tA giraH satyAH kartuM mayi nareshvara |
yAstvayA lokapAlAnAM saMnidhau kathitAH purA || 6||

paryAptaH parihAso.ayametAvAnpuruSharShabha |
bhItAhamasmi durdharSha darshayAtmAnamIshvara || 7||

dRRishyase dRRishyase rAjanneSha tiShThasi naiShadha |
AvArya gulmairAtmAnaM kiM mAM na pratibhAShase || 8||

nRRisha.nsaM bata rAjendra yanmAmeva~NgatAmiha |
vilapantIM samAli~Ngya nAshvAsayasi pArthiva || 9||

na shochAmyahamAtmAnaM na chAnyadapi ki~nchana |
kathaM nu bhavitAsyeka iti tvAM nRRipa shochimi || 10||

kathaM nu rAja.nstRRiShitaH kShudhitaH shramakarshitaH |
sAyAhne vRRikShamUleShu mAmapashyanbhaviShyasi || 11||

tataH sA tIvrashokArtA pradIpteva cha manyunA |
itashchetashcha rudatI paryadhAvata duHkhitA || 12||

muhurutpatate bAlA muhuH patati vihvalA |
muhurAlIyate bhItA muhuH kroshati roditi || 13||

sA tIvrashokasantaptA muhurniHshvasya vihvalA |
uvAcha bhaimI niShkramya rodamAnA pativratA || 14||

yasyAbhishApAdduHkhArto duHkhaM vindati naiShadhaH |
tasya bhUtasya tadduHkhAdduHkhamabhyadhikaM bhavet || 15||

apApachetasaM pApo ya evaM kRRitavAnnalam |
tasmAdduHkhataraM prApya jIvatvasukhajIvikAm || 16||

evaM tu vilapantI sA rAj~no bhAryA mahAtmanaH |
anveShati sma bhartAraM vane shvApadasevite || 17||

unmattavadbhImasutA vilapantI tatastataH |
hA hA rAjanniti muhuritashchetashcha dhAvati || 18||

tAM shuShyamANAmatyarthaM kurarImiva vAshatIm |
karuNaM bahu shochantIM vilapantIM muhurmuhuH || 19||

sahasAbhyAgatAM bhaimImabhyAshaparivartinIm |
jagrAhAjagaro grAho mahAkAyaH kShudhAnvitaH || 20||

sA grasyamAnA grAheNa shokena cha parAjitA |
nAtmAnaM shochati tathA yathA shochati naiShadham || 21||

hA nAtha mAmiha vane grasyamAnAmanAthavat |
grAheNAnena vipine kimarthaM nAbhidhAvasi || 22||

kathaM bhaviShyasi punarmAmanusmRRitya naiShadha |
pApAnmuktaH punarlabdhvA buddhiM cheto dhanAni cha || 23||

shrAntasya te kShudhArtasya pariglAnasya naiShadha |
kaH shramaM rAjashArdUla nAshayiShyati mAnada || 24||

tAmakasmAnmRRigavyAdho vicharangahane vane |
AkrandatImupashrutya javenAbhisasAra ha || 25||

tAM sa dRRiShTvA tathA grastAmurageNAyatekShaNAm |
tvaramANo mRRigavyAdhaH samabhikramya vegitaH || 26||

mukhataH pAtayAmAsa shastreNa nishitena ha |
nirvicheShTaM bhuja~NgaM taM vishasya mRRigajIvanaH || 27||

mokShayitvA cha tAM vyAdhaH prakShAlya salilena cha |
samAshvAsya kRRitAhArAmatha paprachCha bhArata || 28||

kasya tvaM mRRigashAvAkShi kathaM chAbhyAgatA vanam |
kathaM chedaM mahatkRRichChraM prAptavatyasi bhAmini || 29||

damayantI tathA tena pRRichChyamAnA vishAM pate |
sarvametadyathAvRRittamAchachakShe.asya bhArata || 30||

tAmardhavastrasa.nvItAM pInashroNipayodharAm |
sukumArAnavadyA~NgIM pUrNachandranibhAnanAm || 31||

arAlapakShmanayanAM tathA madhurabhAShiNIm |
lakShayitvA mRRigavyAdhaH kAmasya vashameyivAn || 32||

tAmatha shlakShNayA vAchA lubdhako mRRidupurvayA |
sAntvayAmAsa kAmArtastadabudhyata bhAminI || 33||

damayantI tu taM duShTamupalabhya pativratA |
tIvraroShasamAviShTA prajajvAleva manyunA || 34||

sa tu pApamatiH kShudraH pradharShayitumAturaH |
durdharShAM tarkayAmAsa dIptAmagnishikhAmiva || 35||

damayantI tu duHkhArtA patirAjyavinAkRRitA |
atItavAkpathe kAle shashApainaM ruShA kila || 36||

yathAhaM naiShadhAdanyaM manasApi na chintaye |
tathAyaM patatAM kShudraH parAsurmRRigajIvanaH || 37||

uktamAtre tu vachane tayA sa mRRigajIvanaH |
vyasuH papAta medinyAmagnidagdha iva drumaH || 38||

\hrule

\medskip
                  61
\medskip

bRRihadashva uvAcha||

sA nihatya mRRigavyAdhaM pratasthe kamalekShaNA |
vanaM pratibhayaM shUnyaM jhillikAgaNanAditam || 1||

siMhavyAghravarAharkSharurudvIpiniShevitam |
nAnApakShigaNAkIrNaM mlechChataskarasevitam || 2||

shAlaveNudhavAshvatthatinduke~Ngudaki.nshukaiH |
arjunAriShTasa~nChannaM chandanaishcha sashAlmalaiH || 3||

jambvAmralodhrakhadirashAkavetrasamAkulam |
kAshmaryAmalakaplakShakadambodumbarAvRRitam || 4||

badarIbilvasa~nChannaM nyagrodhaishcha samAkulam |
priyAlatAlakharjUraharItakabibhItakaiH || 5||

nAnAdhAtushatairnaddhAnvividhAnapi chAchalAn |
niku~njAnpakShisa~NghuShTAndarIshchAdbhutadarshanAH || 6||

nadIH sarA.nsi vApIshcha vividhA.nshcha mRRigadvijAn || 6||

sA bahUnbhImarUpA.nshcha pishAchoragarAkShasAn |
palvalAni taDAgAni girikUTAni sarvashaH || 7||

saritaH sAgarA.nshchaiva dadarshAdbhutadarshanAn || 7||

yUthasho dadRRishe chAtra vidarbhAdhipanandinI |
mahiShAnvarAhAngomAyUnRRikShavAnarapannagAn || 8||

tejasA yashasA sthityA shriyA cha parayA yutA |
vaidarbhI vicharatyekA nalamanveShatI tadA || 9||

nAbibhyatsA nRRipasutA bhaimI tatrAtha kasyachit |
dAruNAmaTavIM prApya bhartRRivyasanakarshitA || 10||

vidarbhatanayA rAjanvilalApa suduHkhitA |
bhartRRishokaparItA~NgI shilAtalasamAshritA || 11||

damayantyuvAcha||

siMhoraska mahAbAho niShadhAnAM janAdhipa |
kva nu rAjangato.asIha tyaktvA mAM nirjane vane || 12||

ashvamedhAdibhirvIra kratubhiH svAptadakShiNaiH |
kathamiShTvA naravyAghra mayi mithyA pravartase || 13||

yattvayoktaM naravyAghra matsamakShaM mahAdyute |
kartumarhasi kalyANa tadRRitaM pArthivarShabha || 14||

yathoktaM vihagairha.nsaiH samIpe tava bhUmipa |
matsakAshe cha tairuktaM tadavekShitumarhasi || 15||

chatvAra ekato vedAH sA~NgopA~NgAH savistarAH |
svadhItA mAnavashreShTha satyamekaM kilaikataH || 16||

tasmAdarhasi shatrughna satyaM kartuM nareshvara |
uktavAnasi yadvIra matsakAshe purA vachaH || 17||

hA vIra nanu nAmAhamiShTA kila tavAnagha |
asyAmaTavyAM ghorAyAM kiM mAM na pratibhAShase || 18||

bhartsayatyeSha mAM raudro vyAttAsyo dAruNAkRRitiH |
araNyarATkShudhAviShTaH kiM mAM na trAtumarhasi || 19||

na me tvadanyA subhage priyA ityabravIstadA |
tAmRRitAM kuru kalyANa puroktAM bhAratIM nRRipa || 20||

unmattAM vilapantIM mAM bhAryAmiShTAM narAdhipa |
IpsitAmIpsito nAtha kiM mAM na pratibhAShase || 21||

kRRishAM dInAM vivarNAM cha malinAM vasudhAdhipa |
vastrArdhaprAvRRitAmekAM vilapantImanAthavat || 22||

yUthabhraShTAmivaikAM mAM hariNIM pRRithulochana |
na mAnayasi mAnArha rudatImarikarshana || 23||

mahArAja mahAraNye mAmihaikAkinIM satIm |
AbhAShamANAM svAM patnIM kiM mAM na pratibhAShase || 24||

kulashIlopasampannaM chArusarvA~Ngashobhanam |
nAdya tvAmanupashyAmi girAvasminnarottama || 25||

vane chAsminmahAghore siMhavyAghraniShevite || 25||

shayAnamupaviShTaM vA sthitaM vA niShadhAdhipa |
prasthitaM vA narashreShTha mama shokavivardhana || 26||

kaM nu pRRichChAmi duHkhArtA tvadarthe shokakarshitA |
kachchiddRRiShTastvayAraNye sa~Ngatyeha nalo nRRipaH || 27||

ko nu me kathayedadya vane.asminviShThitaM nalam |
abhirUpaM mahAtmAnaM paravyUhavinAshanam || 28||

yamanveShasi rAjAnaM nalaM padmanibhekShaNam |
ayaM sa iti kasyAdya shroShyAmi madhurAM giram || 29||

araNyarADayaM shrImA.nshchaturdaMShTro mahAhanuH |
shArdUlo.abhimukhaH praiti pRRichChAmyenamasha~NkitA || 30||

bhavAnmRRigANAmadhipastvamasminkAnane prabhuH |
vidarbharAjatanayAM damayantIti viddhi mAm || 31||

niShadhAdhipaterbhAryAM nalasyAmitraghAtinaH |
patimanveShatImekAM kRRipaNAM shokakarshitAm || 32||

AshvAsaya mRRigendreha yadi dRRiShTastvayA nalaH || 32||

atha vAraNyanRRipate nalaM yadi na sha.nsasi |
mAmadasva mRRigashreShTha vishokAM kuru duHkhitAm || 33||

shrutvAraNye vilapitaM mamaiSha mRRigarATsvayam |
yAtyetAM mRRiShTasalilAmApagAM sAgara~NgamAm || 34||

imaM shilochchayaM puNyaM shRRi~NgairbahubhiruchChritaiH |
virAjadbhirdivaspRRigbhirnaikavarNairmanoramaiH || 35||

nAnAdhAtusamAkIrNaM vividhopalabhUShitam |
asyAraNyasya mahataH ketubhUtamivochChritam || 36||

siMhashArdUlamAta~NgavarAharkShamRRigAyutam |
patatribhirbahuvidhaiH samantAdanunAditam || 37||

ki.nshukAshokabakulapuMnAgairupashobhitam |
saridbhiH saviha~NgAbhiH shikharaishchopashobhitam || 38||

girirAjamimaM tAvatpRRichChAmi nRRipatiM prati || 38||

bhagavannachalashreShTha divyadarshana vishruta |
sharaNya bahukalyANa namaste.astu mahIdhara || 39||

praName tvAbhigamyAhaM rAjaputrIM nibodha mAm |
rAj~naH snuShAM rAjabhAryAM damayantIti vishrutAm || 40||

rAjA vidarbhAdhipatiH pitA mama mahArathaH |
bhImo nAma kShitipatishchAturvarNyasya rakShitA || 41||

rAjasUyAshvamedhAnAM kratUnAM dakShiNAvatAm |
AhartA pArthivashreShThaH pRRithuchArva~nchitekShaNaH || 42||

brahmaNyaH sAdhuvRRittashcha satyavAganasUyakaH |
shIlavAnsusamAchAraH pRRithushrIrdharmavichChuchiH || 43||

samyaggoptA vidarbhANAM nirjitArigaNaH prabhuH |
tasya mAM viddhi tanayAM bhagava.nstvAmupasthitAm || 44||

niShadheShu mahAshaila shvashuro me nRRipottamaH |
sugRRihItanAmA vikhyAto vIrasena iti sma ha || 45||

tasya rAj~naH suto vIraH shrImAnsatyaparAkramaH |
kramaprAptaM pituH svaM yo rAjyaM samanushAsti ha || 46||

nalo nAmAridamanaH puNyashloka iti shrutaH |
brahmaNyo vedavidvAgmI puNyakRRitsomapo.agnichit || 47||

yaShTA dAtA cha yoddhA cha samyakchaiva prashAsitA |
tasya mAmachalashreShTha viddhi bhAryAmihAgatAm || 48||

tyaktashriyaM bhartRRihInAmanAthAM vyasanAnvitAm |
anveShamANAM bhartAraM taM vai naravarottamam || 49||

khamullikhadbhiretairhi tvayA shRRi~NgashatairnRRipaH |
kachchiddRRiShTo.achalashreShTha vane.asmindAruNe nalaH || 50||

gajendravikramo dhImAndIrghabAhuramarShaNaH |
vikrAntaH satyavAgdhIro bhartA mama mahAyashAH || 51||

niShadhAnAmadhipatiH kachchiddRRiShTastvayA nalaH || 51||

kiM mAM vilapatImekAM parvatashreShTha duHkhitAm |
girA nAshvAsayasyadya svAM sutAmiva duHkhitAm || 52||

vIra vikrAnta dharmaj~na satyasandha mahIpate |
yadyasyasminvane rAjandarshayAtmAnamAtmanA || 53||

kadA nu snigdhagambhIrAM jImUtasvanasaMnibhAm |
shroShyAmi naiShadhasyAhaM vAchaM tAmamRRitopamAm || 54||

vaidarbhItyeva kathitAM shubhAM rAj~no mahAtmanaH |
AmnAyasAriNImRRiddhAM mama shokanibarhiNIm || 55||

iti sA taM girishreShThamuktvA pArthivanandinI |
damayantI tato bhUyo jagAma dishamuttarAm || 56||

sA gatvA trInahorAtrAndadarsha paramA~NganA |
tApasAraNyamatulaM divyakAnanadarshanam || 57||

vasiShThabhRRigvatrisamaistApasairupashobhitam |
niyataiH sa.nyatAhArairdamashauchasamanvitaiH || 58||

abbhakShairvAyubhakShaishcha patrAhAraistathaiva cha |
jitendriyairmahAbhAgaiH svargamArgadidRRikShubhiH || 59||

valkalAjinasa.nvItairmunibhiH sa.nyatendriyaiH |
tApasAdhyuShitaM ramyaM dadarshAshramamaNDalam || 60||

sA dRRiShTvaivAshramapadaM nAnAmRRiganiShevitam |
shAkhAmRRigagaNaishchaiva tApasaishcha samanvitam || 61||

subhrUH sukeshI sushroNI sukuchA sudvijAnanA |
varchasvinI supratiShThA sva~nchitodyatagAminI || 62||

sA viveshAshramapadaM vIrasenasutapriyA |
yoShidratnaM mahAbhAgA damayantI manasvinI || 63||

sAbhivAdya tapovRRiddhAnvinayAvanatA sthitA |
svAgataM ta iti proktA taiH sarvaistApasaishcha sA || 64||

pUjAM chAsyA yathAnyAyaM kRRitvA tatra tapodhanAH |
AsyatAmityathochuste brUhi kiM karavAmahe || 65||

tAnuvAcha varArohA kachchidbhagavatAmiha |
tapasyagniShu dharmeShu mRRigapakShiShu chAnaghAH || 66||

kushalaM vo mahAbhAgAH svadharmacharaNeShu cha || 66||

tairuktA kushalaM bhadre sarvatreti yashasvinI |
brUhi sarvAnavadyA~Ngi kA tvaM kiM cha chikIrShasi || 67||

dRRiShTvaiva te paraM rUpaM dyutiM cha paramAmiha |
vismayo naH samutpannaH samAshvasihi mA shuchaH || 68||

asyAraNyasya mahatI devatA vA mahIbhRRitaH |
asyA nu nadyAH kalyANi vada satyamanindite || 69||

sAbravIttAnRRiShInnAhamaraNyasyAsya devatA |
na chApyasya girerviprA na nadyA devatApyaham || 70||

mAnuShIM mAM vijAnIta yUyaM sarve tapodhanAH |
vistareNAbhidhAsyAmi tanme shRRiNuta sarvashaH || 71||

vidarbheShu mahIpAlo bhImo nAma mahAdyutiH |
tasya mAM tanayAM sarve jAnIta dvijasattamAH || 72||

niShadhAdhipatirdhImAnnalo nAma mahAyashAH |
vIraH sa~NgrAmajidvidvAnmama bhartA vishAM patiH || 73||

devatAbhyarchanaparo dvijAtijanavatsalaH |
goptA niShadhava.nshasya mahAbhAgo mahAdyutiH || 74||

satyavAgdharmavitprAj~naH satyasandho.arimardanaH |
brahmaNyo daivataparaH shrImAnparapura~njayaH || 75||

nalo nAma nRRipashreShTho devarAjasamadyutiH |
mama bhartA vishAlAkShaH pUrNenduvadano.arihA || 76||

AhartA kratumukhyAnAM vedavedA~NgapAragaH |
sapatnAnAM mRRidhe hantA ravisomasamaprabhaH || 77||

sa kaishchinnikRRitipraj~nairakalyANairnarAdhamaiH |
AhUya pRRithivIpAlaH satyadharmaparAyaNaH || 78||

devane kushalairjihmairjito rAjyaM vasUni cha || 78||

tasya mAmavagachChadhvaM bhAryAM rAjarShabhasya vai |
damayantIti vikhyAtAM bhartRRidarshanalAlasAm || 79||

sA vanAni girI.nshchaiva sarA.nsi saritastathA |
palvalAni cha ramyANi tathAraNyAni sarvashaH || 80||

anveShamANA bhartAraM nalaM raNavishAradam |
mahAtmAnaM kRRitAstraM cha vicharAmIha duHkhitA || 81||

kachchidbhagavatAM puNyaM tapovanamidaM nRRipaH |
bhavetprApto nalo nAma niShadhAnAM janAdhipaH || 82||

yatkRRite.ahamidaM viprAH prapannA bhRRishadAruNam |
vanaM pratibhayaM ghoraM shArdUlamRRigasevitam || 83||

yadi kaishchidahorAtrairna drakShyAmi nalaM nRRipam |
AtmAnaM shreyasA yokShye dehasyAsya vimochanAt || 84||

ko nu me jIvitenArthastamRRite puruSharShabham |
kathaM bhaviShyAmyadyAhaM bhartRRishokAbhipIDitA || 85||

evaM vilapatImekAmaraNye bhImanandinIm |
damayantImathochuste tApasAH satyavAdinaH || 86||

udarkastava kalyANi kalyANo bhavitA shubhe |
vayaM pashyAma tapasA kShipraM drakShyasi naiShadham || 87||

niShadhAnAmadhipatiM nalaM ripunighAtinam |
bhaimi dharmabhRRitAM shreShThaM drakShyase vigatajvaram || 88||

vimuktaM sarvapApebhyaH sarvaratnasamanvitam |
tadeva nagarashreShThaM prashAsantamari.ndamam || 89||

dviShatAM bhayakartAraM suhRRidAM shokanAshanam |
patiM drakShyasi kalyANi kalyANAbhijanaM nRRipam || 90||

evamuktvA nalasyeShTAM mahiShIM pArthivAtmajAm |
antarhitAstApasAste sAgnihotrAshramAstadA || 91||

sA dRRiShTvA mahadAshcharyaM vismitA abhavattadA |
damayantyanavadyA~NgI vIrasenanRRipasnuShA || 92||

kiM nu svapno mayA dRRiShTaH ko.ayaM vidhirihAbhavat |
kva nu te tApasAH sarve kva tadAshramamaNDalam || 93||

kva sA puNyajalA ramyA nAnAdvijaniShevitA |
nadI te cha nagA hRRidyAH phalapuShpopashobhitAH || 94||

dhyAtvA chiraM bhImasutA damayantI shuchismitA |
bhartRRishokaparA dInA vivarNavadanAbhavat || 95||

sA gatvAthAparAM bhUmiM bAShpasa.ndigdhayA girA |
vilalApAshrupUrNAkShI dRRiShTvAshokataruM tataH || 96||

upagamya tarushreShThamashokaM puShpitaM tadA |
pallavApIDitaM hRRidyaM viha~NgairanunAditam || 97||

aho batAyamagamaH shrImAnasminvanAntare |
ApIDairbahubhirbhAti shrImAndramiDarADiva || 98||

vishokAM kuru mAM kShipramashoka priyadarshana |
vItashokabhayAbAdhaM kachchittvaM dRRiShTavAnnRRipam || 99||

nalaM nAmAridamanaM damayantyAH priyaM patim |
niShadhAnAmadhipatiM dRRiShTavAnasi me priyam || 100||

ekavastrArdhasa.nvItaM sukumAratanutvacham |
vyasanenArditaM vIramaraNyamidamAgatam || 101||

yathA vishokA gachCheyamashokanaga tatkuru |
satyanAmA bhavAshoka mama shokavinAshanAt || 102||

evaM sAshokavRRikShaM tamArtA triH parigamya ha |
jagAma dAruNataraM deshaM bhaimI varA~NganA || 103||

sA dadarsha nagAnnaikAnnaikAshcha saritastathA |
naikA.nshcha parvatAnramyAnnaikA.nshcha mRRigapakShiNaH || 104||

kandarA.nshcha nitambA.nshcha nadA.nshchAdbhutadarshanAn |
dadarsha sA bhImasutA patimanveShatI tadA || 105||

gatvA prakRRiShTamadhvAnaM damayantI shuchismitA |
dadarshAtha mahAsArthaM hastyashvarathasa~Nkulam || 106||

uttarantaM nadIM ramyAM prasannasalilAM shubhAm |
sushItatoyAM vistIrNAM hradinIM vetasairvRRitAm || 107||

prodghuShTAM krau~nchakuraraishchakravAkopakUjitAm |
kUrmagrAhajhaShAkIrNAM pulinadvIpashobhitAm || 108||

sA dRRiShTvaiva mahAsArthaM nalapatnI yashasvinI |
upasarpya varArohA janamadhyaM vivesha ha || 109||

unmattarUpA shokArtA tathA vastrArdhasa.nvRRitA |
kRRishA vivarNA malinA pA.nsudhvastashiroruhA || 110||

tAM dRRiShTvA tatra manujAH kechidbhItAH pradudruvuH |
kechichchintAparAstasthuH kechittatra vichukrushuH || 111||

prahasanti sma tAM kechidabhyasUyanta chApare |
chakrustasyAM dayAM kechitpaprachChushchApi bhArata || 112||

kAsi kasyAsi kalyANi kiM vA mRRigayase vane |
tvAM dRRiShTvA vyathitAH smeha kachchittvamasi mAnuShI || 113||

vada satyaM vanasyAsya parvatasyAtha vA dishaH |
devatA tvaM hi kalyANi tvAM vayaM sharaNaM gatAH || 114||

yakShI vA rAkShasI vA tvamutAho.asi varA~NganA |
sarvathA kuru naH svasti rakShasvAsmAnanindite || 115||

yathAyaM sarvathA sArthaH kShemI shIghramito vrajet |
tathA vidhatsva kalyANi tvAM vayaM sharaNaM gatAH || 116||

tathoktA tena sArthena damayantI nRRipAtmajA |
pratyuvAcha tataH sAdhvI bhartRRivyasanaduHkhitA || 117||

sArthavAhaM cha sArthaM cha janA ye chAtra kechana || 117||

yUnaH sthavirabAlAshcha sArthasya cha purogamAH |
mAnuShIM mAM vijAnIta manujAdhipateH sutAm || 118||

nRRipasnuShAM rAjabhAryAM bhartRRidarshanalAlasAm || 118||

vidarbharANmama pitA bhartA rAjA cha naiShadhaH |
nalo nAma mahAbhAgastaM mArgAmyaparAjitam || 119||

yadi jAnIta nRRipatiM kShipraM sha.nsata me priyam |
nalaM pArthivashArdUlamamitragaNasUdanam || 120||

tAmuvAchAnavadyA~NgIM sArthasya mahataH prabhuH |
sArthavAhaH shuchirnAma shRRiNu kalyANi madvachaH || 121||

ahaM sArthasya netA vai sArthavAhaH shuchismite |
manuShyaM nalanAmAnaM na pashyAmi yashasvini || 122||

ku~njaradvIpimahiShashArdUlarkShamRRigAnapi |
pashyAmyasminvane kaShTe amanuShyaniShevite || 123||

tathA no yakSharADadya maNibhadraH prasIdatu || 123||

sAbravIdvaNijaH sarvAnsArthavAhaM cha taM tataH |
kva nu yAsyasi sArtho.ayametadAkhyAtumarhatha || 124||

sArthavAha uvAcha||

sArtho.ayaM chedirAjasya subAhoH satyavAdinaH |
kShipraM janapadaM gantA lAbhAya manujAtmaje || 125||

\hrule

\medskip
                  62
\medskip

bRRihadashva uvAcha||

sA tachChrutvAnavadyA~NgI sArthavAhavachastadA |
agachChattena vai sArdhaM bhartRRidarshanalAlasA || 1||

atha kAle bahutithe vane mahati dAruNe |
taDAgaM sarvatobhadraM padmasaugandhikaM mahat || 2||

dadRRishurvaNijo ramyaM prabhUtayavasendhanam |
bahumUlaphalopetaM nAnApakShigaNairvRRitam || 3||

taM dRRiShTvA mRRiShTasalilaM manoharasukhAvaham |
suparishrAntavAhAste niveshAya mano dadhuH || 4||

saMmate sArthavAhasya vivishurvanamuttamam |
uvAsa sArthaH sumahAnvelAmAsAdya pashchimAm || 5||

athArdharAtrasamaye niHshabdastimite tadA |
supte sArthe parishrAnte hastiyUthamupAgamat || 6||

pAnIyArthaM girinadIM madaprasravaNAvilAm || 6||

mArgaM sa.nrudhya sa.nsuptaM padminyAH sArthamuttamam |
suptaM mamarda sahasA cheShTamAnaM mahItale || 7||

hAhAravaM pramu~nchantaH sArthikAH sharaNArthinaH |
vanagulmA.nshcha dhAvanto nidrAndhA mahato bhayAt || 8||

kechiddantaiH karaiH kechitkechitpadbhyAM hatA narAH || 8||

gokharoShTrAshvabahulaM padAtijanasa~Nkulam |
bhayArtaM dhAvamAnaM tatparasparahataM tadA || 9||

ghorAnnAdAnvimu~nchanto nipeturdharaNItale |
vRRikSheShvAsajya sambhagnAH patitA viShameShu cha || 10||

tathA tannihataM sarvaM samRRiddhaM sArthamaNDalam || 10||

athAparedyuH samprApte hatashiShTA janAstadA |
vanagulmAdviniShkramya shochanto vaishasaM kRRitam || 11||

bhrAtaraM pitaraM putraM sakhAyaM cha janAdhipa || 11||

ashochattatra vaidarbhI kiM nu me duShkRRitaM kRRitam |
yo.api me nirjane.araNye samprApto.ayaM janArNavaH || 12||

hato.ayaM hastiyUthena mandabhAgyAnmamaiva tu || 12||

prAptavyaM suchiraM duHkhaM mayA nUnamasa.nshayam |
nAprAptakAlo mriyate shrutaM vRRiddhAnushAsanam || 13||

yannAhamadya mRRiditA hastiyUthena duHkhitA |
na hyadaivakRRitaM ki~nchinnarANAmiha vidyate || 14||

na cha me bAlabhAve.api ki~nchidvyapakRRitaM kRRitam |
karmaNA manasA vAchA yadidaM duHkhamAgatam || 15||

manye svaya.nvarakRRite lokapAlAH samAgatAH |
pratyAkhyAtA mayA tatra nalasyArthAya devatAH || 16||

nUnaM teShAM prabhAvena viyogaM prAptavatyaham || 16||

evamAdIni duHkhAni sA vilapya varA~NganA |
hatashiShTaiH saha tadA brAhmaNairvedapAragaiH || 17||

agachChadrAjashArdUla duHkhashokaparAyaNA || 17||

gachChantI sA chirAtkAlAtpuramAsAdayanmahat |
sAyAhne chedirAjasya subAhoH satyavAdinaH || 18||

vastrArdhakartasa.nvItA pravivesha purottamam || 18||

tAM vivarNAM kRRishAM dInAM muktakeshImamArjanAm |
unmattAmiva gachChantIM dadRRishuH puravAsinaH || 19||

pravishantIM tu tAM dRRiShTvA chedirAjapurIM tadA |
anujagmustato bAlA grAmiputrAH kutUhalAt || 20||

sA taiH parivRRitAgachChatsamIpaM rAjaveshmanaH |
tAM prAsAdagatApashyadrAjamAtA janairvRRitAm || 21||

sA janaM vArayitvA taM prAsAdatalamuttamam |
Aropya vismitA rAjandamayantImapRRichChata || 22||

evamapyasukhAviShTA bibharShi paramaM vapuH |
bhAsi vidyudivAbhreShu sha.nsa me kAsi kasya vA || 23||

na hi te mAnuShaM rUpaM bhUShaNairapi varjitam |
asahAyA narebhyashcha nodvijasyamaraprabhe || 24||

tachChrutvA vachanaM tasyA bhaimI vachanamabravIt |
mAnuShIM mAM vijAnIhi bhartAraM samanuvratAm || 25||

sairandhrIM jAtisampannAM bhujiShyAM kAmavAsinIm |
phalamUlAshanAmekAM yatrasAyampratishrayAm || 26||

asa~NkhyeyaguNo bhartA mAM cha nityamanuvrataH |
bhartAramapi taM vIraM ChAyevAnapagA sadA || 27||

tasya daivAtprasa~Ngo.abhUdatimAtraM sma devane |
dyUte sa nirjitashchaiva vanameko.abhyupeyivAn || 28||

tamekavasanaM vIramunmattamiva vihvalam |
AshvAsayantI bhartAramahamanvagamaM vanam || 29||

sa kadAchidvane vIraH kasmi.nshchitkAraNAntare |
kShutparItaH suvimanAstadapyekaM vyasarjayat || 30||

tamekavasanaM nagnamunmattaM gatachetasam |
anuvrajantI bahulA na svapAmi nishAH sadA || 31||

tato bahutithe kAle suptAmutsRRijya mAM kvachit |
vAsaso.ardhaM parichChidya tyaktavAnmAmanAgasam || 32||

taM mArgamANA bhartAraM dahyamAnA dinakShapAH |
na vindAmyamaraprakhyaM priyaM prANadhaneshvaram || 33||

tAmashruparipUrNAkShIM vilapantIM tathA bahu |
rAjamAtAbravIdArtAM bhaimImArtatarA svayam || 34||

vasasva mayi kalyANi prItirme tvayi vartate |
mRRigayiShyanti te bhadre bhartAraM puruShA mama || 35||

atha vA svayamAgachChetparidhAvannitastataH |
ihaiva vasatI bhadre bhartAramupalapsyase || 36||

rAjamAturvachaH shrutvA damayantI vacho.abravIt |
samayenotsahe vastuM tvayi vIraprajAyini || 37||

uchChiShTaM naiva bhu~njIyAM na kuryAM pAdadhAvanam |
na chAhaM puruShAnanyAnsambhASheyaM katha~nchana || 38||

prArthayedyadi mAM kashchiddaNDyaste sa pumAnbhavet |
bharturanveShaNArthaM tu pashyeyaM brAhmaNAnaham || 39||

yadyevamiha kartavyaM vasAmyahamasa.nshayam |
ato.anyathA na me vAso vartate hRRidaye kvachit || 40||

tAM prahRRiShTena manasA rAjamAtedamabravIt |
sarvametatkariShyAmi diShTyA te vratamIdRRisham || 41||

evamuktvA tato bhaimIM rAjamAtA vishAM pate |
uvAchedaM duhitaraM sunandAM nAma bhArata || 42||

sairandhrImabhijAnIShva sunande devarUpiNIm |
etayA saha modasva nirudvignamanAH svayam || 43||

\hrule

\medskip
                  63
\medskip

bRRihadashva uvAcha||

utsRRijya damayantIM tu nalo rAjA vishAM pate |
dadarsha dAvaM dahyantaM mahAntaM gahane vane || 1||

tatra shushrAva madhye.agnau shabdaM bhUtasya kasyachit |
abhidhAva naletyuchchaiH puNyashloketi chAsakRRit || 2||

mA bhairiti nalashchoktvA madhyamagneH pravishya tam |
dadarsha nAgarAjAnaM shayAnaM kuNDalIkRRitam || 3||

sa nAgaH prA~njalirbhUtvA vepamAno nalaM tadA |
uvAcha viddhi mAM rAjannAgaM karkoTakaM nRRipa || 4||

mayA pralabdho brahmarShiranAgAH sumahAtapAH |
tena manyuparItena shapto.asmi manujAdhipa || 5||

tasya shApAnna shaknomi padAdvichalituM padam |
upadekShyAmi te shreyastrAtumarhati mAM bhavAn || 6||

sakhA cha te bhaviShyAmi matsamo nAsti pannagaH |
laghushcha te bhaviShyAmi shIghramAdAya gachCha mAm || 7||

evamuktvA sa nAgendro babhUvA~NguShThamAtrakaH |
taM gRRihItvA nalaH prAyAduddeshaM dAvavarjitam || 8||

AkAshadeshamAsAdya vimuktaM kRRiShNavartmanA |
utsraShTukAmaM taM nAgaH punaH karkoTako.abravIt || 9||

padAni gaNayangachCha svAni naiShadha kAnichit |
tatra te.ahaM mahArAja shreyo dhAsyAmi yatparam || 10||

tataH sa~NkhyAtumArabdhamadashaddashame pade |
tasya daShTasya tadrUpaM kShipramantaradhIyata || 11||

sa dRRiShTvA vismitastasthAvAtmAnaM vikRRitaM nalaH |
svarUpadhAriNaM nAgaM dadarsha cha mahIpatiH || 12||

tataH karkoTako nAgaH sAntvayannalamabravIt |
mayA te.antarhitaM rUpaM na tvA vidyurjanA iti || 13||

yatkRRite chAsi vikRRito duHkhena mahatA nala |
viSheNa sa madIyena tvayi duHkhaM nivatsyati || 14||

viSheNa sa.nvRRitairgAtrairyAvattvAM na vimokShyati |
tAvattvayi mahArAja duHkhaM vai sa nivatsyati || 15||

anAgA yena nikRRitastvamanarho janAdhipa |
krodhAdasUyayitvA taM rakShA me bhavataH kRRitA || 16||

na te bhayaM naravyAghra daMShTribhyaH shatruto.api vA |
brahmavidbhyashcha bhavitA matprasAdAnnarAdhipa || 17||

rAjanviShanimittA cha na te pIDA bhaviShyati |
sa~NgrAmeShu cha rAjendra shashvajjayamavApsyasi || 18||

gachCha rAjannitaH sUto bAhuko.ahamiti bruvan |
samIpamRRituparNasya sa hi vedAkShanaipuNam || 19||

ayodhyAM nagarIM ramyAmadyaiva niShadheshvara || 19||

sa te.akShahRRidayaM dAtA rAjAshvahRRidayena vai |
ikShvAkukulajaH shrImAnmitraM chaiva bhaviShyati || 20||

bhaviShyasi yadAkShaj~naH shreyasA yokShyase tadA |
sameShyasi cha dAraistvaM mA sma shoke manaH kRRithAH || 21||

rAjyena tanayAbhyAM cha satyametadbravImi te || 21||

svarUpaM cha yadA draShTumichChethAstvaM narAdhipa |
sa.nsmartavyastadA te.ahaM vAsashchedaM nivAsayeH || 22||

anena vAsasAchChannaH svarUpaM pratipatsyase |
ityuktvA pradadAvasmai divyaM vAsoyugaM tadA || 23||

evaM nalaM samAdishya vAso dattvA cha kaurava |
nAgarAjastato rAja.nstatraivAntaradhIyata || 24||

\hrule

\medskip
                  64
\medskip

bRRihadashva uvAcha||

tasminnantarhite nAge prayayau naiShadho nalaH |
RRituparNasya nagaraM prAvishaddashame.ahani || 1||

sa rAjAnamupAtiShThadbAhuko.ahamiti bruvan |
ashvAnAM vAhane yuktaH pRRithivyAM nAsti matsamaH || 2||

arthakRRichChreShu chaivAhaM praShTavyo naipuNeShu cha |
annasa.nskAramapi cha jAnAmyanyairvisheShataH || 3||

yAni shilpAni loke.asminyachchApyanyatsuduShkaram |
sarvaM yatiShye tatkartumRRituparNa bharasva mAm || 4||

RRituparNa uvAcha||

vasa bAhuka bhadraM te sarvametatkariShyasi |
shIghrayAne sadA buddhirdhIyate me visheShataH || 5||

sa tvamAtiShTha yogaM taM yena shIghrA hayA mama |
bhaveyurashvAdhyakSho.asi vetanaM te shataM shatAH || 6||

tvAmupasthAsyatashchemau nityaM vArShNeyajIvalau |
etAbhyAM ra.nsyase sArdhaM vasa vai mayi bAhuka || 7||

bRRihadashva uvAcha||

evamukto nalastena nyavasattatra pUjitaH |
RRituparNasya nagare sahavArShNeyajIvalaH || 8||

sa tatra nivasanrAjA vaidarbhImanuchintayan |
sAyaM sAyaM sadA chemaM shlokamekaM jagAda ha || 9||

kva nu sA kShutpipAsArtA shrAntA shete tapasvinI |
smarantI tasya mandasya kaM vA sAdyopatiShThati || 10||

evaM bruvantaM rAjAnaM nishAyAM jIvalo.abravIt |
kAmenAM shochase nityaM shrotumichChAmi bAhuka || 11||

tamuvAcha nalo rAjA mandapraj~nasya kasyachit |
AsIdbahumatA nArI tasyA dRRiDhataraM cha saH || 12||

sa vai kenachidarthena tayA mando vyayujyata |
viprayuktashcha mandAtmA bhramatyasukhapIDitaH || 13||

dahyamAnaH sa shokena divArAtramatandritaH |
nishAkAle smara.nstasyAH shlokamekaM sma gAyati || 14||

sa vai bhramanmahIM sarvAM kvachidAsAdya ki~nchana |
vasatyanarhastadduHkhaM bhUya evAnusa.nsmaran || 15||

sA tu taM puruShaM nArI kRRichChre.apyanugatA vane |
tyaktA tenAlpapuNyena duShkaraM yadi jIvati || 16||

ekA bAlAnabhij~nA cha mArgANAmatathochitA |
kShutpipAsAparItA cha duShkaraM yadi jIvati || 17||

shvApadAcharite nityaM vane mahati dAruNe |
tyaktA tenAlpapuNyena mandapraj~nena mAriSha || 18||

ityevaM naiShadho rAjA damayantImanusmaran |
aj~nAtavAsamavasadrAj~nastasya niveshane || 19||

\hrule

\medskip
                  65
\medskip

bRRihadashva uvAcha||

hRRitarAjye nale bhImaH sabhArye preShyatAM gate |
dvijAnprasthApayAmAsa naladarshanakA~NkShayA || 1||

sa.ndidesha cha tAnbhImo vasu dattvA cha puShkalam |
mRRigayadhvaM nalaM chaiva damayantIM cha me sutAm || 2||

asminkarmaNi niShpanne vij~nAte niShadhAdhipe |
gavAM sahasraM dAsyAmi yo vastAvAnayiShyati || 3||

agrahAraM cha dAsyAmi grAmaM nagarasaMmitam || 3||

na chechChakyAvihAnetuM damayantI nalo.api vA |
j~nAtamAtre.api dAsyAmi gavAM dashashataM dhanam || 4||

ityuktAste yayurhRRiShTA brAhmaNAH sarvatodisham |
purarAShTrANi chinvanto naiShadhaM saha bhAryayA || 5||

tatashchedipurIM ramyAM sudevo nAma vai dvijaH |
vichinvAno.atha vaidarbhImapashyadrAjaveshmani || 6||

puNyAhavAchane rAj~naH sunandAsahitAM sthitAm || 6||

mandaprakhyAyamAnena rUpeNApratimena tAm |
pinaddhAM dhUmajAlena prabhAmiva vibhAvasoH || 7||

tAM samIkShya vishAlAkShImadhikaM malinAM kRRishAm |
tarkayAmAsa bhaimIti kAraNairupapAdayan || 8||

sudeva uvAcha||

yatheyaM me purA dRRiShTA tathArUpeyama~NganA |
kRRitArtho.asmyadya dRRiShTvemAM lokakAntAmiva shriyam || 9||

pUrNachandrAnanAM shyAmAM chAruvRRittapayodharAm |
kurvantIM prabhayA devIM sarvA vitimirA dishaH || 10||

chArupadmapalAshAkShIM manmathasya ratImiva |
iShTAM sarvasya jagataH pUrNachandraprabhAmiva || 11||

vidarbhasarasastasmAddaivadoShAdivoddhRRitAm |
malapa~NkAnuliptA~NgIM mRRiNAlImiva tAM bhRRisham || 12||

paurNamAsImiva nishAM rAhugrastanishAkarAm |
patishokAkulAM dInAM shuShkasrotAM nadImiva || 13||

vidhvastaparNakamalAM vitrAsitaviha~NgamAm |
hastihastaparikliShTAM vyAkulAmiva padminIm || 14||

sukumArIM sujAtA~NgIM ratnagarbhagRRihochitAm |
dahyamAnAmivoShNena mRRiNAlImachiroddhRRitAm || 15||

rUpaudAryaguNopetAM maNDanArhAmamaNDitAm |
chandralekhAmiva navAM vyomni nIlAbhrasa.nvRRitAm || 16||

kAmabhogaiH priyairhInAM hInAM bandhujanena cha |
dehaM dhArayatIM dInAM bhartRRidarshanakA~NkShayA || 17||

bhartA nAma paraM nAryA bhUShaNaM bhUShaNairvinA |
eShA virahitA tena shobhanApi na shobhate || 18||

duShkaraM kurute.atyarthaM hIno yadanayA nalaH |
dhArayatyAtmano dehaM na shokenAvasIdati || 19||

imAmasitakeshAntAM shatapatrAyatekShaNAm |
sukhArhAM duHkhitAM dRRiShTvA mamApi vyathate manaH || 20||

kadA nu khalu duHkhasya pAraM yAsyati vai shubhA |
bhartuH samAgamAtsAdhvI rohiNI shashino yathA || 21||

asyA nUnaM punarlAbhAnnaiShadhaH prItimeShyati |
rAjA rAjyaparibhraShTaH punarlabdhveva medinIm || 22||

tulyashIlavayoyuktAM tulyAbhijanasa.nyutAm |
naiShadho.arhati vaidarbhIM taM cheyamasitekShaNA || 23||

yuktaM tasyAprameyasya vIryasattvavato mayA |
samAshvAsayituM bhAryAM patidarshanalAlasAm || 24||

ayamAshvAsayAmyenAM pUrNachandranibhAnanAm |
adRRiShTapUrvAM duHkhasya duHkhArtAM dhyAnatatparAm || 25||

bRRihadashva uvAcha||

evaM vimRRishya vividhaiH kAraNairlakShaNaishcha tAm |
upagamya tato bhaimIM sudevo brAhmaNo.abravIt || 26||

ahaM sudevo vaidarbhi bhrAtuste dayitaH sakhA |
bhImasya vachanAdrAj~nastvAmanveShTumihAgataH || 27||

kushalI te pitA rAj~ni janitrI bhrAtarashcha te |
AyuShmantau kushalinau tatrasthau dArakau cha te || 28||

tvatkRRite bandhuvargAshcha gatasattvA ivAsate || 28||

abhij~nAya sudevaM tu damayantI yudhiShThira |
paryapRRichChattataH sarvAnkrameNa suhRRidaH svakAn || 29||

ruroda cha bhRRishaM rAjanvaidarbhI shokakarshitA |
dRRiShTvA sudevaM sahasA bhrAturiShTaM dvijottamam || 30||

tato rudantIM tAM dRRiShTvA sunandA shokakarshitAm |
sudevena sahaikAnte kathayantIM cha bhArata || 31||

janitryai preShayAmAsa sairandhrI rudate bhRRisham |
brAhmaNena samAgamya tAM veda yadi manyase || 32||

atha chedipatermAtA rAj~nashchAntaHpurAttadA |
jagAma yatra sA bAlA brAhmaNena sahAbhavat || 33||

tataH sudevamAnAyya rAjamAtA vishAM pate |
paprachCha bhAryA kasyeyaM sutA vA kasya bhAminI || 34||

kathaM cha naShTA j~nAtibhyo bharturvA vAmalochanA |
tvayA cha viditA vipra kathameva~NgatA satI || 35||

etadichChAmyahaM tvatto j~nAtuM sarvamasheShataH |
tattvena hi mamAchakShva pRRichChantyA devarUpiNIm || 36||

evamuktastayA rAjansudevo dvijasattamaH |
sukhopaviShTa AchaShTa damayantyA yathAtatham || 37||

\hrule

\medskip
                  66
\medskip

sudeva uvAcha||

vidarbharAjo dharmAtmA bhImo bhImaparAkramaH |
suteyaM tasya kalyANI damayantIti vishrutA || 1||

rAjA tu naiShadho nAma vIrasenasuto nalaH |
bhAryeyaM tasya kalyANI puNyashlokasya dhImataH || 2||

sa vai dyUte jito bhrAtrA hRRitarAjyo mahIpatiH |
damayantyA gataH sArdhaM na praj~nAyata karhichit || 3||

te vayaM damayantyarthe charAmaH pRRithivImimAm |
seyamAsAditA bAlA tava putraniveshane || 4||

asyA rUpeNa sadRRishI mAnuShI neha vidyate |
asyAshchaiva bhruvormadhye sahajaH pipluruttamaH || 5||

shyAmAyAH padmasa~NkAsho lakShito.antarhito mayA || 5||

malena sa.nvRRito hyasyAstanvabhreNeva chandramAH |
chihnabhUto vibhUtyarthamayaM dhAtrA vinirmitaH || 6||

pratipatkaluShevendorlekhA nAti virAjate |
na chAsyA nashyate rUpaM vapurmalasamAchitam || 7||

asa.nskRRitamapi vyaktaM bhAti kA~nchanasaMnibham || 7||

anena vapuShA bAlA piplunAnena chaiva ha |
lakShiteyaM mayA devI pihito.agnirivoShmaNA || 8||

bRRihadashva uvAcha||

tachChrutvA vachanaM tasya sudevasya vishAM pate |
sunandA shodhayAmAsa pipluprachChAdanaM malam || 9||

sa malenApakRRiShTena piplustasyA vyarochata |
damayantyAstadA vyabhre nabhasIva nishAkaraH || 10||

pipluM dRRiShTvA sunandA cha rAjamAtA cha bhArata |
rudantyau tAM pariShvajya muhUrtamiva tasthatuH || 11||

utsRRijya bAShpaM shanakai rAjamAtedamabravIt || 11||

bhaginyA duhitA me.asi piplunAnena sUchitA |
ahaM cha tava mAtA cha rAjanyasya mahAtmanaH || 12||

sute dashArNAdhipateH sudAmnashchArudarshane || 12||

bhImasya rAj~naH sA dattA vIrabAhorahaM punaH |
tvaM tu jAtA mayA dRRiShTA dashArNeShu piturgRRihe || 13||

yathaiva te piturgehaM tathedamapi bhAmini |
yathaiva hi mamaishvaryaM damayanti tathA tava || 14||

tAM prahRRiShTena manasA damayantI vishAM pate |
abhivAdya mAturbhaginImidaM vachanamabravIt || 15||

aj~nAyamAnApi satI sukhamasmyuShiteha vai |
sarvakAmaiH suvihitA rakShyamANA sadA tvayA || 16||

sukhAtsukhataro vAso bhaviShyati na sa.nshayaH |
chiraviproShitAM mAtarmAmanuj~nAtumarhasi || 17||

dArakau cha hi me nItau vasatastatra bAlakau |
pitrA vihInau shokArtau mayA chaiva kathaM nu tau || 18||

yadi chApi priyaM ki~nchinmayi kartumihechChasi |
vidarbhAnyAtumichChAmi shIghraM me yAnamAdisha || 19||

bADhamityeva tAmuktvA hRRiShTA mAtRRiShvasA nRRipa |
guptAM balena mahatA putrasyAnumate tataH || 20||

prasthApayadrAjamAtA shrImatA naravAhinA |
yAnena bharatashreShTha svannapAnaparichChadAm || 21||

tataH sA nachirAdeva vidarbhAnagamachChubhA |
tAM tu bandhujanaH sarvaH prahRRiShTaH pratyapUjayat || 22||

sarvAnkushalino dRRiShTvA bAndhavAndArakau cha tau |
mAtaraM pitaraM chaiva sarvaM chaiva sakhIjanam || 23||

devatAH pUjayAmAsa brAhmaNA.nshcha yashasvinI |
vidhinA pareNa kalyANI damayantI vishAM pate || 24||

atarpayatsudevaM cha gosahasreNa pArthivaH |
prIto dRRiShTvaiva tanayAM grAmeNa draviNena cha || 25||

sA vyuShTA rajanIM tatra piturveshmani bhAminI |
vishrAntA mAtaraM rAjannidaM vachanamabravIt || 26||

\hrule

\medskip
                  67
\medskip

damayantyuvAcha||

mAM chedichChasi jIvantIM mAtaH satyaM bravImi te |
naravIrasya vai tasya nalasyAnayane yata || 1||

bRRihadashva uvAcha||

damayantyA tathoktA tu sA devI bhRRishaduHkhitA |
bAShpeNa pihitA rAjannottaraM ki~nchidabravIt || 2||

tadavasthAM tu tAM dRRiShTvA sarvamantaHpuraM tadA |
hAhAbhUtamatIvAsIdbhRRishaM cha praruroda ha || 3||

tato bhImaM mahArAja bhAryA vachanamabravIt |
damayantI tava sutA bhartAramanushochati || 4||

apakRRiShya cha lajjAM mAM svayamuktavatI nRRipa |
prayatantu tava preShyAH puNyashlokasya darshane || 5||

tayA prachodito rAjA brAhmaNAnvashavartinaH |
prAsthApayaddishaH sarvA yatadhvaM naladarshane || 6||

tato vidarbhAdhipaterniyogAdbrAhmaNarShabhAH |
damayantImatho dRRiShTvA prasthitAH smetyathAbruvan || 7||

atha tAnabravIdbhaimI sarvarAShTreShvidaM vachaH |
bruvadhvaM janasa.nsatsu tatra tatra punaH punaH || 8||

kva nu tvaM kitava ChittvA vastrArdhaM prasthito mama |
utsRRijya vipine suptAmanuraktAM priyAM priya || 9||

sA vai yathA samAdiShTA tatrAste tvatpratIkShiNI |
dahyamAnA bhRRishaM bAlA vastrArdhenAbhisa.nvRRitA || 10||

tasyA rudantyAH satataM tena shokena pArthiva |
prasAdaM kuru vai vIra prativAkyaM dadasva cha || 11||

etadanyachcha vaktavyaM kRRipAM kuryAdyathA mayi |
vAyunA dhUyamAno hi vanaM dahati pAvakaH || 12||

bhartavyA rakShaNIyA cha patnI hi patinA sadA |
tannaShTamubhayaM kasmAddharmaj~nasya satastava || 13||

khyAtaH prAj~naH kulInashcha sAnukroshashcha tvaM sadA |
sa.nvRRitto niranukroshaH sha~Nke madbhAgyasa~NkShayAt || 14||

sa kuruShva maheShvAsa dayAM mayi nararShabha |
AnRRisha.nsyaM paro dharmastvatta eva hi me shrutam || 15||

evaM bruvANAnyadi vaH pratibrUyAddhi kashchana |
sa naraH sarvathA j~neyaH kashchAsau kva cha vartate || 16||

yachcha vo vachanaM shrutvA brUyAtprativacho naraH |
tadAdAya vachaH kShipraM mamAvedyaM dvijottamAH || 17||

yathA cha vo na jAnIyAchcharato bhImashAsanAt |
punarAgamanaM chaiva tathA kAryamatandritaiH || 18||

yadi vAsau samRRiddhaH syAdyadi vApyadhano bhavet |
yadi vApyarthakAmaH syAjj~neyamasya chikIrShitam || 19||

evamuktAstvagachCha.nste brAhmaNAH sarvatodisham |
nalaM mRRigayituM rAja.nstathA vyasaninaM tadA || 20||

te purANi sarAShTrANi grAmAnghoShA.nstathAshramAn |
anveShanto nalaM rAjannAdhijagmurdvijAtayaH || 21||

tachcha vAkyaM tathA sarve tatra tatra vishAM pate |
shrAvayAM chakrire viprA damayantyA yatheritam || 22||

\hrule

\medskip
                  68
\medskip

bRRihadashva uvAcha||

atha dIrghasya kAlasya parNAdo nAma vai dvijaH |
pratyetya nagaraM bhaimImidaM vachanamabravIt || 1||

naiShadhaM mRRigayAnena damayanti divAnisham |
ayodhyAM nagarIM gatvA bhA~NgasvarirupasthitaH || 2||

shrAvitashcha mayA vAkyaM tvadIyaM sa mahAjane |
RRituparNo mahAbhAgo yathoktaM varavarNini || 3||

tachChrutvA nAbravItki~nchidRRituparNo narAdhipaH |
na cha pAriShadaH kashchidbhAShyamANo mayAsakRRit || 4||

anuj~nAtaM tu mAM rAj~nA vijane kashchidabravIt |
RRituparNasya puruSho bAhuko nAma nAmataH || 5||

sUtastasya narendrasya virUpo hrasvabAhukaH |
shIghrayAne sukushalo mRRiShTakartA cha bhojane || 6||

sa viniHshvasya bahusho ruditvA cha muhurmuhuH |
kushalaM chaiva mAM pRRiShTvA pashchAdidamabhAShata || 7||

vaiShamyamapi samprAptA gopAyanti kulastriyaH |
AtmAnamAtmanA satyo jitasvargA na sa.nshayaH || 8||

rahitA bhartRRibhishchaiva na krudhyanti kadAchana || 8||

viShamasthena mUDhena paribhraShTasukhena cha |
yatsA tena parityaktA tatra na kroddhumarhati || 9||

prANayAtrAM pariprepsoH shakunairhRRitavAsasaH |
AdhibhirdahyamAnasya shyAmA na kroddhumarhati || 10||

satkRRitAsatkRRitA vApi patiM dRRiShTvA tathAgatam |
bhraShTarAjyaM shriyA hInaM shyAmA na kroddhumarhati || 11||

tasya tadvachanaM shrutvA tvarito.ahamihAgataH |
shrutvA pramANaM bhavatI rAj~nashchaiva nivedaya || 12||

etachChrutvAshrupUrNAkShI parNAdasya vishAM pate |
damayantI raho.abhyetya mAtaraM pratyabhAShata || 13||

ayamartho na sa.nvedyo bhIme mAtaH katha~nchana |
tvatsaMnidhau samAdekShye sudevaM dvijasattamam || 14||

yathA na nRRipatirbhImaH pratipadyeta me matam |
tathA tvayA prayattavyaM mama chetpriyamichChasi || 15||

yathA chAhaM samAnItA sudevenAshu bAndhavAn |
tenaiva ma~NgalenAshu sudevo yAtu mAchiram || 16||

samAnetuM nalaM mAtarayodhyAM nagarImitaH || 16||

vishrAntaM cha tataH pashchAtparNAdaM dvijasattamam |
archayAmAsa vaidarbhI dhanenAtIva bhAminI || 17||

nale chehAgate vipra bhUyo dAsyAmi te vasu |
tvayA hi me bahu kRRitaM yathA nAnyaH kariShyati || 18||

yadbhartrAhaM sameShyAmi shIghrameva dvijottama || 18||

evamukto.archayitvA tAmAshIrvAdaiH suma~NgalaiH |
gRRihAnupayayau chApi kRRitArthaH sa mahAmanAH || 19||

tatashchAnAyya taM vipraM damayantI yudhiShThira |
abravItsaMnidhau mAturduHkhashokasamanvitA || 20||

gatvA sudeva nagarImayodhyAvAsinaM nRRipam |
RRituparNaM vacho brUhi patimanyaM chikIrShatI || 21||

AsthAsyati punarbhaimI damayantI svaya.nvaram || 21||

tatra gachChanti rAjAno rAjaputrAshcha sarvashaH |
yathA cha gaNitaH kAlaH shvobhUte sa bhaviShyati || 22||

yadi sambhAvanIyaM te gachCha shIghramari.ndama |
sUryodaye dvitIyaM sA bhartAraM varayiShyati || 23||

na hi sa j~nAyate vIro nalo jIvanmRRito.api vA || 23||

evaM tayA yathoktaM vai gatvA rAjAnamabravIt |
RRituparNaM mahArAja sudevo brAhmaNastadA || 24||

\hrule

\medskip
                  69
\medskip

bRRihadashva uvAcha||

shrutvA vachaH sudevasya RRituparNo narAdhipaH |
sAntvaya~nshlakShNayA vAchA bAhukaM pratyabhAShata || 1||

vidarbhAnyAtumichChAmi damadantyAH svaya.nvaram |
ekAhnA hayatattvaj~na manyase yadi bAhuka || 2||

evamuktasya kaunteya tena rAj~nA nalasya ha |
vyadIryata mano duHkhAtpradadhyau cha mahAmanAH || 3||

damayantI bhavedetatkuryAdduHkhena mohitA |
asmadarthe bhavedvAyamupAyashchintito mahAn || 4||

nRRisha.nsaM bata vaidarbhI kartukAmA tapasvinI |
mayA kShudreNa nikRRitA pApenAkRRitabuddhinA || 5||

strIsvabhAvashchalo loke mama doShashcha dAruNaH |
syAdevamapi kuryAtsA vivashA gatasauhRRidA || 6||

mama shokena sa.nvignA nairAshyAttanumadhyamA || 6||

na chaivaM karhichitkuryAtsApatyA cha visheShataH |
yadatra tathyaM pathyaM cha gatvA vetsyAmi nishchayam || 7||

RRituparNasya vai kAmamAtmArthaM cha karomyaham || 7||

iti nishchitya manasA bAhuko dInamAnasaH |
kRRitA~njaliruvAchedamRRituparNaM narAdhipam || 8||

pratijAnAmi te satyaM gamiShyasi narAdhipa |
ekAhnA puruShavyAghra vidarbhanagarIM nRRipa || 9||

tataH parIkShAmashvAnAM chakre rAjansa bAhukaH |
ashvashAlAmupAgamya bhA~NgasvarinRRipAj~nayA || 10||

sa tvaryamANo bahusha RRituparNena bAhukaH |
adhyagachChatkRRishAnashvAnsamarthAnadhvani kShamAn || 11||

tejobalasamAyuktAnkulashIlasamanvitAn |
varjitA.NllakShaNairhInaiH pRRithuprothAnmahAhanUn || 12||

shuddhAndashabhirAvartaiH sindhujAnvAtaraMhasaH || 12||

dRRiShTvA tAnabravIdrAjA ki~nchitkopasamanvitaH |
kimidaM prArthitaM kartuM pralabdhavyA hi te vayam || 13||

kathamalpabalaprANA vakShyantIme hayA mama |
mahAnadhvA cha turagairgantavyaH kathamIdRRishaiH || 14||

bAhuka uvAcha||

ete hayA gamiShyanti vidarbhAnnAtra sa.nshayaH |
athAnyAnmanyase rAjanbrUhi kAnyojayAmi te || 15||

RRituparNa uvAcha||

tvameva hayatattvaj~naH kushalashchAsi bAhuka |
yAnmanyase samarthA.nstvaM kShipraM tAneva yojaya || 16||

bRRihadashva uvAcha||

tataH sadashvA.nshchaturaH kulashIlasamanvitAn |
yojayAmAsa kushalo javayuktAnrathe naraH || 17||

tato yuktaM rathaM rAjA samArohattvarAnvitaH |
atha paryapatanbhUmau jAnubhiste hayottamAH || 18||

tato naravaraH shrImAnnalo rAjA vishAM pate |
sAntvayAmAsa tAnashvA.nstejobalasamanvitAn || 19||

rashmibhishcha samudyamya nalo yAtumiyeSha saH |
sUtamAropya vArShNeyaM javamAsthAya vai param || 20||

te chodyamAnA vidhinA bAhukena hayottamAH |
samutpeturivAkAshaM rathinaM mohayanniva || 21||

tathA tu dRRiShTvA tAnashvAnvahato vAtaraMhasaH |
ayodhyAdhipatirdhImAnvismayaM paramaM yayau || 22||

rathaghoShaM tu taM shrutvA hayasa~NgrahaNaM cha tat |
vArShNeyashchintayAmAsa bAhukasya hayaj~natAm || 23||

kiM nu syAnmAtalirayaM devarAjasya sArathiH |
tathA hi lakShaNaM vIre bAhuke dRRishyate mahat || 24||

shAlihotro.atha kiM nu syAddhayAnAM kulatattvavit |
mAnuShaM samanuprApto vapuH paramashobhanam || 25||

utAho svidbhavedrAjA nalaH parapura~njayaH |
so.ayaM nRRipatirAyAta ityevaM samachintayat || 26||

atha vA yAM nalo veda vidyAM tAmeva bAhukaH |
tulyaM hi lakShaye j~nAnaM bAhukasya nalasya cha || 27||

api chedaM vayastulyamasya manye nalasya cha |
nAyaM nalo mahAvIryastadvidyastu bhaviShyati || 28||

prachChannA hi mahAtmAnashcharanti pRRithivImimAm |
daivena vidhinA yuktAH shAstroktaishcha virUpaNaiH || 29||

bhavettu matibhedo me gAtravairUpyatAM prati |
pramANAtparihInastu bhavediti hi me matiH || 30||

vayaHpramANaM tattulyaM rUpeNa tu viparyayaH |
nalaM sarvaguNairyuktaM manye bAhukamantataH || 31||

evaM vichArya bahusho vArShNeyaH paryachintayat |
hRRidayena mahArAja puNyashlokasya sArathiH || 32||

RRituparNastu rAjendra bAhukasya hayaj~natAm |
chintayanmumude rAjA sahavArShNeyasArathiH || 33||

balaM vIryaM tathotsAhaM hayasa~NgrahaNaM cha tat |
paraM yatnaM cha samprekShya parAM mudamavApa ha || 34||

\hrule

\medskip
                  70
\medskip

bRRihadashva uvAcha||

sa nadIH parvatA.nshchaiva vanAni cha sarA.nsi cha |
achireNAtichakrAma khecharaH khe charanniva || 1||

tathA prayAte tu rathe tadA bhA~NgasvarirnRRipaH |
uttarIyamathApashyadbhraShTaM parapura~njayaH || 2||

tataH sa tvaramANastu paTe nipatite tadA |
grahIShyAmIti taM rAjA nalamAha mahAmanAH || 3||

nigRRihNIShva mahAbuddhe hayAnetAnmahAjavAn |
vArShNeyo yAvadetaM me paTamAnayatAmiti || 4||

nalastaM pratyuvAchAtha dUre bhraShTaH paTastava |
yojanaM samatikrAnto na sa shakyastvayA punaH || 5||

evamukte nalenAtha tadA bhA~NgasvarirnRRipaH |
AsasAda vane rAjanphalavantaM bibhItakam || 6||

taM dRRiShTvA bAhukaM rAjA tvaramANo.abhyabhAShata |
mamApi sUta pashya tvaM sa~NkhyAne paramaM balam || 7||

sarvaH sarvaM na jAnAti sarvaj~no nAsti kashchana |
naikatra pariniShThAsti j~nAnasya puruShe kvachit || 8||

vRRikShe.asminyAni parNAni phalAnyapi cha bAhuka |
patitAni cha yAnyatra tatraikamadhikaM shatam || 9||

ekapatrAdhikaM patraM phalamekaM cha bAhuka || 9||

pa~ncha koTyo.atha patrANAM dvayorapi cha shAkhayoH |
prachinuhyasya shAkhe dve yAshchApyanyAH prashAkhikAH || 10||

AbhyAM phalasahasre dve pa~nchonaM shatameva cha || 10||

tato rathAdavaplutya rAjAnaM bAhuko.abravIt |
parokShamiva me rAjankatthase shatrukarshana || 11||

atha te gaNite rAjanvidyate na parokShatA |
pratyakShaM te mahArAja gaNayiShye bibhItakam || 12||

ahaM hi nAbhijAnAmi bhavedevaM na veti cha |
sa~NkhyAsyAmi phalAnyasya pashyataste janAdhipa || 13||

muhUrtamiva vArShNeyo rashmInyachChatu vAjinAm || 13||

tamabravInnRRipaH sUtaM nAyaM kAlo vilambitum |
bAhukastvabravIdenaM paraM yatnaM samAsthitaH || 14||

pratIkShasva muhUrtaM tvamatha vA tvarate bhavAn |
eSha yAti shivaH panthA yAhi vArShNeyasArathiH || 15||

abravIdRRituparNastaM sAntvayankurunandana |
tvameva yantA nAnyo.asti pRRithivyAmapi bAhuka || 16||

tvatkRRite yAtumichChAmi vidarbhAnhayakovida |
sharaNaM tvAM prapanno.asmi na vighnaM kartumarhasi || 17||

kAmaM cha te kariShyAmi yanmAM vakShyasi bAhuka |
vidarbhAnyadi yAtvAdya sUryaM darshayitAsi me || 18||

athAbravIdbAhukastaM sa~NkhyAyemaM bibhItakam |
tato vidarbhAnyAsyAmi kuruShvedaM vacho mama || 19||

akAma iva taM rAjA gaNayasvetyuvAcha ha |
so.avatIrya rathAttUrNaM shAtayAmAsa taM drumam || 20||

tataH sa vismayAviShTo rAjAnamidamabravIt |
gaNayitvA yathoktAni tAvantyeva phalAni cha || 21||

atyadbhutamidaM rAjandRRiShTavAnasmi te balam |
shrotumichChAmi tAM vidyAM yathaitajj~nAyate nRRipa || 22||

tamuvAcha tato rAjA tvarito gamane tadA |
viddhyakShahRRidayaj~naM mAM sa~NkhyAne cha vishAradam || 23||

bAhukastamuvAchAtha dehi vidyAmimAM mama |
matto.api chAshvahRRidayaM gRRihANa puruSharShabha || 24||

RRituparNastato rAjA bAhukaM kAryagauravAt |
hayaj~nAnasya lobhAchcha tathetyevAbravIdvachaH || 25||

yatheShTaM tvaM gRRihANedamakShANAM hRRidayaM param |
nikShepo me.ashvahRRidayaM tvayi tiShThatu bAhuka || 26||

evamuktvA dadau vidyAmRRituparNo nalAya vai || 26||

tasyAkShahRRidayaj~nasya sharIrAnniHsRRitaH kaliH |
karkoTakaviShaM tIkShNaM mukhAtsatatamudvaman || 27||

kalestasya tadArtasya shApAgniH sa viniHsRRitaH |
sa tena karshito rAjA dIrghakAlamanAtmavAn || 28||

tato viShavimuktAtmA svarUpamakarotkaliH |
taM shaptumaichChatkupito niShadhAdhipatirnalaH || 29||

tamuvAcha kalirbhIto vepamAnaH kRRitA~njaliH |
kopaM sa.nyachCha nRRipate kIrtiM dAsyAmi te parAm || 30||

indrasenasya jananI kupitA mAshapatpurA |
yadA tvayA parityaktA tato.ahaM bhRRishapIDitaH || 31||

avasaM tvayi rAjendra suduHkhamaparAjita |
viSheNa nAgarAjasya dahyamAno divAnisham || 32||

ye cha tvAM manujA loke kIrtayiShyantyatandritAH |
matprasUtaM bhayaM teShAM na kadAchidbhaviShyati || 33||

evamukto nalo rAjA nyayachChatkopamAtmanaH |
tato bhItaH kaliH kShipraM pravivesha bibhItakam || 34||

kalistvanyena nAdRRishyatkathayannaiShadhena vai || 34||

tato gatajvaro rAjA naiShadhaH paravIrahA |
sampranaShTe kalau rAjansa~NkhyAyAtha phalAnyuta || 35||

mudA paramayA yuktastejasA cha pareNa ha |
rathamAruhya tejasvI prayayau javanairhayaiH || 36||

bibhItakashchAprashastaH sa.nvRRittaH kalisa.nshrayAt || 36||

hayottamAnutpatato dvijAniva punaH punaH |
nalaH sa~nchodayAmAsa prahRRiShTenAntarAtmanA || 37||

vidarbhAbhimukho rAjA prayayau sa mahAmanAH |
nale tu samatikrAnte kalirapyagamadgRRihAn || 38||

tato gatajvaro rAjA nalo.abhUtpRRithivIpate |
vimuktaH kalinA rAjanrUpamAtraviyojitaH || 39||

\hrule

\medskip
                  71
\medskip

bRRihadashva uvAcha||

tato vidarbhAnsamprAptaM sAyAhne satyavikramam |
RRituparNaM janA rAj~ne bhImAya pratyavedayan || 1||

sa bhImavachanAdrAjA kuNDinaM prAvishatpuram |
nAdayanrathaghoSheNa sarvAH sopadisho dasha || 2||

tatastaM rathanirghoShaM nalAshvAstatra shushruvuH |
shrutvA cha samahRRiShyanta pureva nalasaMnidhau || 3||

damayantI cha shushrAva rathaghoShaM nalasya tam |
yathA meghasya nadato gambhIraM jaladAgame || 4||

nalena sa~NgRRihIteShu pureva nalavAjiShu |
sadRRishaM rathanirghoShaM mene bhaimI tathA hayAH || 5||

prAsAdasthAshcha shikhinaH shAlAsthAshchaiva vAraNAH |
hayAshcha shushruvustatra rathaghoShaM mahIpateH || 6||

te shrutvA rathanirghoShaM vAraNAH shikhinastathA |
praNedurunmukhA rAjanmeghodayamivekShya ha || 7||

damayantyuvAcha||

yathAsau rathanirghoShaH pUrayanniva medinIm |
mama hlAdayate cheto nala eSha mahIpatiH || 8||

adya chandrAbhavaktraM taM na pashyAmi nalaM yadi |
asa~NkhyeyaguNaM vIraM vinashiShyAmyasa.nshayam || 9||

yadi vai tasya vIrasya bAhvornAdyAhamantaram |
pravishAmi sukhasparshaM vinashiShyAmyasa.nshayam || 10||

yadi mAM meghanirghoSho nopagachChati naiShadhaH |
adya chAmIkaraprakhyo vinashiShyAmyasa.nshayam || 11||

yadi mAM siMhavikrAnto mattavAraNavAraNaH |
nAbhigachChati rAjendro vinashiShyAmyasa.nshayam || 12||

na smarAmyanRRitaM ki~nchinna smarAmyanupAkRRitam |
na cha paryuShitaM vAkyaM svaireShvapi mahAtmanaH || 13||

prabhuH kShamAvAnvIrashcha mRRidurdAnto jitendriyaH |
raho.anIchAnuvartI cha klIbavanmama naiShadhaH || 14||

guNA.nstasya smarantyA me tatparAyA divAnisham |
hRRidayaM dIryata idaM shokAtpriyavinAkRRitam || 15||

bRRihadashva uvAcha||

evaM vilapamAnA sA naShTasa~nj~neva bhArata |
Aruroha mahadveshma puNyashlokadidRRikShayA || 16||

tato madhyamakakShAyAM dadarsha rathamAsthitam |
RRituparNaM mahIpAlaM sahavArShNeyabAhukam || 17||

tato.avatIrya vArShNeyo bAhukashcha rathottamAt |
hayA.nstAnavamuchyAtha sthApayAmAsatU ratham || 18||

so.avatIrya rathopasthAdRRituparNo narAdhipaH |
upatasthe mahArAja bhImaM bhImaparAkramam || 19||

taM bhImaH pratijagrAha pUjayA parayA tataH |
akasmAtsahasA prAptaM strImantraM na sma vindati || 20||

kiM kAryaM svAgataM te.astu rAj~nA pRRiShTashcha bhArata |
nAbhijaj~ne sa nRRipatirduhitrarthe samAgatam || 21||

RRituparNo.api rAjA sa dhImAnsatyaparAkramaH |
rAjAnaM rAjaputraM vA na sma pashyati ka~nchana || 22||

naiva svaya.nvarakathAM na cha viprasamAgamam || 22||

tato vigaNayanrAjA manasA kosalAdhipaH |
Agato.asmItyuvAchainaM bhavantamabhivAdakaH || 23||

rAjApi cha smayanbhImo manasAbhivichintayat |
adhikaM yojanashataM tasyAgamanakAraNam || 24||

grAmAnbahUnatikramya nAdhyagachChadyathAtatham |
alpakAryaM vinirdiShTaM tasyAgamanakAraNam || 25||

naitadevaM sa nRRipatistaM satkRRitya vyasarjayat |
vishrAmyatAmiti vadanklAnto.asIti punaH punaH || 26||

sa satkRRitaH prahRRiShTAtmA prItaH prItena pArthivaH |
rAjapreShyairanugato diShTaM veshma samAvishat || 27||

RRituparNe gate rAjanvArShNeyasahite nRRipe |
bAhuko rathamAsthAya rathashAlAmupAgamat || 28||

sa mochayitvA tAnashvAnparichArya cha shAstrataH |
svayaM chaitAnsamAshvAsya rathopastha upAvishat || 29||

damayantI tu shokArtA dRRiShTvA bhA~NgasvariM nRRipam |
sUtaputraM cha vArShNeyaM bAhukaM cha tathAvidham || 30||

chintayAmAsa vaidarbhI kasyaiSha rathanisvanaH |
nalasyeva mahAnAsInna cha pashyAmi naiShadham || 31||

vArShNeyena bhavennUnaM vidyA saivopashikShitA |
tenAsya rathanirghoSho nalasyeva mahAnabhUt || 32||

Aho svidRRituparNo.api yathA rAjA nalastathA |
tato.ayaM rathanirghoSho naiShadhasyeva lakShyate || 33||

evaM vitarkayitvA tu damayantI vishAM pate |
dUtIM prasthApayAmAsa naiShadhAnveShaNe nRRipa || 34||

\hrule

\medskip
                  72
\medskip

damayantyuvAcha||

gachCha keshini jAnIhi ka eSha rathavAhakaH |
upaviShTo rathopasthe vikRRito hrasvabAhukaH || 1||

abhyetya kushalaM bhadre mRRidupUrvaM samAhitA |
pRRichChethAH puruShaM hyenaM yathAtattvamanindite || 2||

atra me mahatI sha~NkA bhavedeSha nalo nRRipaH |
tathA cha me manastuShTirhRRidayasya cha nirvRRitiH || 3||

brUyAshchainaM kathAnte tvaM parNAdavachanaM yathA |
prativAkyaM cha sushroNi budhyethAstvamanindite || 4||

bRRihadashva uvAcha||

evaM samAhitA gatvA dUtI bAhukamabravIt |
damayantyapi kalyANI prAsAdasthAnvavaikShata || 5||

keshinyuvAcha||

svAgataM te manuShyendra kushalaM te bravImyaham |
damayantyA vachaH sAdhu nibodha puruSharShabha || 6||

kadA vai prasthitA yUyaM kimarthamiha chAgatAH |
tattvaM brUhi yathAnyAyaM vaidarbhI shrotumichChati || 7||

bAhuka uvAcha||

shrutaH svaya.nvaro rAj~nA kausalyena yashasvinA |
dvitIyo damayantyA vai shvobhUta iti bhAmini || 8||

shrutvA taM prasthito rAjA shatayojanayAyibhiH |
hayairvAtajavairmukhyairahamasya cha sArathiH || 9||

keshinyuvAcha||

atha yo.asau tRRitIyo vaH sa kutaH kasya vA punaH |
tvaM cha kasya kathaM chedaM tvayi karma samAhitam || 10||

bAhuka uvAcha||

puNyashlokasya vai sUto vArShNeya iti vishrutaH |
sa nale vidrute bhadre bhA~NgasvarimupasthitaH || 11||

ahamapyashvakushalaH sUdatve cha suniShThitaH |
RRituparNena sArathye bhojane cha vRRitaH svayam || 12||

keshinyuvAcha||

atha jAnAti vArShNeyaH kva nu rAjA nalo gataH |
katha~nchittvayi vaitena kathitaM syAttu bAhuka || 13||

bAhuka uvAcha||

ihaiva putrau nikShipya nalasyAshubhakarmaNaH |
gatastato yathAkAmaM naiSha jAnAti naiShadham || 14||

na chAnyaH puruShaH kashchinnalaM vetti yashasvini |
gUDhashcharati loke.asminnaShTarUpo mahIpatiH || 15||

Atmaiva hi nalaM vetti yA chAsya tadanantarA |
na hi vai tAni li~NgAni nalaM sha.nsanti karhichit || 16||

keshinyuvAcha||

yo.asAvayodhyAM prathamaM gatavAnbrAhmaNastadA |
imAni nArIvAkyAni kathayAnaH punaH punaH || 17||

kva nu tvaM kitava ChittvA vastrArdhaM prasthito mama |
utsRRijya vipine suptAmanuraktAM priyAM priya || 18||

sA vai yathA samAdiShTA tatrAste tvatpratIkShiNI |
dahyamAnA divArAtraM vastrArdhenAbhisa.nvRRitA || 19||

tasyA rudantyAH satataM tena duHkhena pArthiva |
prasAdaM kuru vai vIra prativAkyaM prayachCha cha || 20||

tasyAstatpriyamAkhyAnaM prabravIhi mahAmate |
tadeva vAkyaM vaidarbhI shrotumichChatyaninditA || 21||

etachChrutvA prativachastasya dattaM tvayA kila |
yatpurA tatpunastvatto vaidarbhI shrotumichChati || 22||

bRRihadashva uvAcha||

evamuktasya keshinyA nalasya kurunandana |
hRRidayaM vyathitaM chAsIdashrupUrNe cha lochane || 23||

sa nigRRihyAtmano duHkhaM dahyamAno mahIpatiH |
bAShpasa.ndigdhayA vAchA punarevedamabravIt || 24||

vaiShamyamapi samprAptA gopAyanti kulastriyaH |
AtmAnamAtmanA satyo jitasvargA na sa.nshayaH || 25||

rahitA bhartRRibhishchaiva na krudhyanti kadAchana |
prANA.nshchAritrakavachA dhArayantIha satstriyaH || 26||

prANayAtrAM pariprepsoH shakunairhRRitavAsasaH |
AdhibhirdahyamAnasya shyAmA na kroddhumarhati || 27||

satkRRitAsatkRRitA vApi patiM dRRiShTvA tathAgatam |
bhraShTarAjyaM shriyA hInaM kShudhitaM vyasanAplutam || 28||

evaM bruvANastadvAkyaM nalaH paramaduHkhitaH |
na bAShpamashakatsoDhuM praruroda cha bhArata || 29||

tataH sA keshinI gatvA damayantyai nyavedayat |
tatsarvaM kathitaM chaiva vikAraM chaiva tasya tam || 30||

\hrule

\medskip
                  73
\medskip

bRRihadashva uvAcha||

damayantI tu tachChrutvA bhRRishaM shokaparAyaNA |
sha~NkamAnA nalaM taM vai keshinImidamabravIt || 1||

gachCha keshini bhUyastvaM parIkShAM kuru bAhuke |
AbruvANA samIpasthA charitAnyasya lakShaya || 2||

yadA cha ki~nchitkuryAtsa kAraNaM tatra bhAmini |
tatra sa~ncheShTamAnasya sa.nlakShyaM te vicheShTitam || 3||

na chAsya pratibandhena deyo.agnirapi bhAmini |
yAchate na jalaM deyaM samyagatvaramANayA || 4||

etatsarvaM samIkShya tvaM charitaM me nivedaya |
yachchAnyadapi pashyethAstachchAkhyeyaM tvayA mama || 5||

damayantyaivamuktA sA jagAmAthAshu keshinI |
nishAmya cha hayaj~nasya li~NgAni punarAgamat || 6||

sA tatsarvaM yathAvRRittaM damayantyai nyavedayat |
nimittaM yattadA dRRiShTaM bAhuke divyamAnuSham || 7||

keshinyuvAcha||

dRRiDhaM shuchyupachAro.asau na mayA mAnuShaH kvachit |
dRRiShTapUrvaH shruto vApi damayanti tathAvidhaH || 8||

hrasvamAsAdya sa~nchAraM nAsau vinamate kvachit |
taM tu dRRiShTvA yathAsa~Ngamutsarpati yathAsukham || 9||

sa~NkaTe.apyasya sumahadvivaraM jAyate.adhikam || 9||

RRituparNasya chArthAya bhojanIyamanekashaH |
preShitaM tatra rAj~nA cha mA.nsaM subahu pAshavam || 10||

tasya prakShAlanArthAya kumbhastatropakalpitaH |
sa tenAvekShitaH kumbhaH pUrNa evAbhavattadA || 11||

tataH prakShAlanaM kRRitvA samadhishritya bAhukaH |
tRRiNamuShTiM samAdAya AvidhyainaM samAdadhat || 12||

atha prajvalitastatra sahasA havyavAhanaH |
tadadbhutatamaM dRRiShTvA vismitAhamihAgatA || 13||

anyachcha tasminsumahadAshcharyaM lakShitaM mayA |
yadagnimapi sa.nspRRishya naiva dahyatyasau shubhe || 14||

Chandena chodakaM tasya vahatyAvarjitaM drutam |
atIva chAnyatsumahadAshcharyaM dRRiShTavatyaham || 15||

yatsa puShpANyupAdAya hastAbhyAM mamRRide shanaiH |
mRRidyamAnAni pANibhyAM tena puShpANi tAnyatha || 16||

bhUya eva sugandhIni hRRiShitAni bhavanti cha |
etAnyadbhutakalpAni dRRiShTvAhaM drutamAgatA || 17||

bRRihadashva uvAcha||

damayantI tu tachChrutvA puNyashlokasya cheShTitam |
amanyata nalaM prAptaM karmacheShTAbhisUchitam || 18||

sA sha~NkamAnA bhartAraM nalaM bAhukarUpiNam |
keshinIM shlakShNayA vAchA rudatI punarabravIt || 19||

punargachCha pramattasya bAhukasyopasa.nskRRitam |
mahAnasAchChRRitaM mA.nsaM samAdAyaihi bhAmini || 20||

sA gatvA bAhuke vyagre tanmA.nsamapakRRiShya cha |
atyuShNameva tvaritA tatkShaNaM priyakAriNI || 21||

damayantyai tataH prAdAtkeshinI kurunandana || 21||

sochitA nalasiddhasya mA.nsasya bahushaH purA |
prAshya matvA nalaM sUdaM prAkroshadbhRRishaduHkhitA || 22||

vaiklavyaM cha paraM gatvA prakShAlya cha mukhaM tataH |
mithunaM preShayAmAsa keshinyA saha bhArata || 23||

indrasenAM saha bhrAtrA samabhij~nAya bAhukaH |
abhidrutya tato rAjA pariShvajyA~NkamAnayat || 24||

bAhukastu samAsAdya sutau surasutopamau |
bhRRishaM duHkhaparItAtmA sasvaraM prarudoda ha || 25||

naiShadho darshayitvA tu vikAramasakRRittadA |
utsRRijya sahasA putrau keshinImidamabravIt || 26||

idaM susadRRishaM bhadre mithunaM mama putrayoH |
tato dRRiShTvaiva sahasA bAShpamutsRRiShTavAnaham || 27||

bahushaH sampatantIM tvAM janaH sha~Nketa doShataH |
vayaM cha deshAtithayo gachCha bhadre namo.astu te || 28||

\hrule

\medskip
                  74
\medskip

bRRihadashva uvAcha||

sarvaM vikAraM dRRiShTvA tu puNyashlokasya dhImataH |
Agatya keshinI kShipraM damayantyai nyavedayat || 1||

damayantI tato bhUyaH preShayAmAsa keshinIm |
mAtuH sakAshaM duHkhArtA nalasha~NkAsamutsukA || 2||

parIkShito me bahusho bAhuko nalasha~NkayA |
rUpe me sa.nshayastvekaH svayamichChAmi veditum || 3||

sa vA praveshyatAM mAtarmAM vAnuj~nAtumarhasi |
viditaM vAtha vAj~nAtaM piturme sa.nvidhIyatAm || 4||

evamuktA tu vaidarbhyA sA devI bhImamabravIt |
duhitustamabhiprAyamanvajAnAchcha pArthivaH || 5||

sA vai pitrAbhyanuj~nAtA mAtrA cha bharatarShabha |
nalaM praveshayAmAsa yatra tasyAH pratishrayaH || 6||

taM tu dRRiShTvA tathAyuktaM damayantI nalaM tadA |
tIvrashokasamAviShTA babhUva varavarNinI || 7||

tataH kAShAyavasanA jaTilA malapa~NkinI |
damayantI mahArAja bAhukaM vAkyamabravIt || 8||

dRRiShTapUrvastvayA kashchiddharmaj~no nAma bAhuka |
suptAmutsRRijya vipine gato yaH puruShaH striyam || 9||

anAgasaM priyAM bhAryAM vijane shramamohitAm |
apahAya tu ko gachChetpuNyashlokamRRite nalam || 10||

kiM nu tasya mayA kAryamaparAddhaM mahIpateH |
yo mAmutsRRijya vipine gatavAnnidrayA hRRitAm || 11||

sAkShAddevAnapAhAya vRRito yaH sa mayA purA |
anuvratAM sAbhikAmAM putriNIM tyaktavAnkatham || 12||

agnau pANigRRihItAM cha ha.nsAnAM vachane sthitAm |
bhariShyAmIti satyaM cha pratishrutya kva tadgatam || 13||

damayantyA bruvantyAstu sarvametadari.ndama |
shokajaM vAri netrAbhyAmasukhaM prAsravadbahu || 14||

atIva kRRiShNatArAbhyAM raktAntAbhyAM jalaM tu tat |
parisravannalo dRRiShTvA shokArta idamabravIt || 15||

mama rAjyaM pranaShTaM yannAhaM tatkRRitavAnsvayam |
kalinA tatkRRitaM bhIru yachcha tvAmahamatyajam || 16||

tvayA tu dharmabhRRichChreShThe shApenAbhihataH purA |
vanasthayA duHkhitayA shochantyA mAM vivAsasam || 17||

sa machCharIre tvachChApAddahyamAno.avasatkaliH |
tvachChApadagdhaH satataM so.agnAviva samAhitaH || 18||

mama cha vyavasAyena tapasA chaiva nirjitaH |
duHkhasyAntena chAnena bhavitavyaM hi nau shubhe || 19||

vimuchya mAM gataH pApaH sa tato.ahamihAgataH |
tvadarthaM vipulashroNi na hi me.anyatprayojanam || 20||

kathaM nu nArI bhartAramanuraktamanuvratam |
utsRRijya varayedanyaM yathA tvaM bhIru karhichit || 21||

dUtAshcharanti pRRithivIM kRRitsnAM nRRipatishAsanAt |
bhaimI kila sma bhartAraM dvitIyaM varayiShyati || 22||

svairavRRittA yathAkAmamanurUpamivAtmanaH |
shrutvaiva chaivaM tvarito bhA~NgasvarirupasthitaH || 23||

damayantI tu tachChrutvA nalasya paridevitam |
prA~njalirvepamAnA cha bhItA vachanamabravIt || 24||

\hrule

\medskip
                  75
\medskip

damayantyuvAcha||

na mAmarhasi kalyANa pApena parisha~Nkitum |
mayA hi devAnutsRRijya vRRitastvaM niShadhAdhipa || 1||

tavAbhigamanArthaM tu sarvato brAhmaNA gatAH |
vAkyAni mama gAthAbhirgAyamAnA disho dasha || 2||

tatastvAM brAhmaNo vidvAnparNAdo nAma pArthiva |
abhyagachChatkosalAyAmRRituparNaniveshane || 3||

tena vAkye hRRite samyakprativAkye tathAhRRite |
upAyo.ayaM mayA dRRiShTo naiShadhAnayane tava || 4||

tvAmRRite na hi loke.anya ekAhnA pRRithivIpate |
samartho yojanashataM gantumashvairnarAdhipa || 5||

tathA chemau mahIpAla bhaje.ahaM charaNau tava |
yathA nAsatkRRitaM ki~nchinmanasApi charAmyaham || 6||

ayaM charati loke.asminbhUtasAkShI sadAgatiH |
eSha mu~nchatu me prANAnyadi pApaM charAmyaham || 7||

tathA charati tigmA.nshuH pareNa bhuvanaM sadA |
sa vimu~nchatu me prANAnyadi pApaM charAmyaham || 8||

chandramAH sarvabhUtAnAmantashcharati sAkShivat |
sa vimu~nchatu me prANAnyadi pApaM charAmyaham || 9||

ete devAstrayaH kRRitsnaM trailokyaM dhArayanti vai |
vibruvantu yathAsatyamete vAdya tyajantu mAm || 10||

evamukte tato vAyurantarikShAdabhAShata |
naiShA kRRitavatI pApaM nala satyaM bravImi te || 11||

rAja~nshIlanidhiH sphIto damayantyA surakShitaH |
sAkShiNo rakShiNashchAsyA vayaM trInparivatsarAn || 12||

upAyo vihitashchAyaM tvadarthamatulo.anayA |
na hyekAhnA shataM gantA tvadRRite.anyaH pumAniha || 13||

upapannA tvayA bhaimI tvaM cha bhaimyA mahIpate |
nAtra sha~NkA tvayA kAryA sa~NgachCha saha bhAryayA || 14||

tathA bruvati vAyau tu puShpavRRiShTiH papAta ha |
devadundubhayo nedurvavau cha pavanaH shivaH || 15||

tadadbhutatamaM dRRiShTvA nalo rAjAtha bhArata |
damayantyAM visha~NkAM tAM vyapAkarShadari.ndamaH || 16||

tatastadvastramarajaH prAvRRiNodvasudhAdhipaH |
sa.nsmRRitya nAgarAjAnaM tato lebhe vapuH svakam || 17||

svarUpiNaM tu bhartAraM dRRiShTvA bhImasutA tadA |
prAkroshaduchchairAli~Ngya puNyashlokamaninditA || 18||

bhaimImapi nalo rAjA bhrAjamAno yathA purA |
sasvaje svasutau chApi yathAvatpratyanandata || 19||

tataH svorasi vinyasya vaktraM tasya shubhAnanA |
parItA tena duHkhena nishashvAsAyatekShaNA || 20||

tathaiva maladigdhA~NgI pariShvajya shuchismitA |
suchiraM puruShavyAghraM tasthau sAshrupariplutA || 21||

tataH sarvaM yathAvRRittaM damayantyA nalasya cha |
bhImAyAkathayatprItyA vaidarbhyA jananI nRRipa || 22||

tato.abravInmahArAjaH kRRitashauchamahaM nalam |
damayantyA sahopetaM kAlyaM draShTA sukhoShitam || 23||

tatastau sahitau rAtriM kathayantau purAtanam |
vane vicharitaM sarvamUShaturmuditau nRRipa || 24||

sa chaturthe tato varShe sa~Ngamya saha bhAryayA |
sarvakAmaiH susiddhArtho labdhavAnparamAM mudam || 25||

damayantyapi bhartAramavApyApyAyitA bhRRisham |
ardhasa~njAtasasyeva toyaM prApya vasundharA || 26||

saivaM sametya vyapanItatandrI  shAntajvarA harShavivRRiddhasattvA |
rarAja bhaimI samavAptakAmA  shItA.nshunA rAtririvoditena || 27||

\hrule

\medskip
                  76
\medskip

bRRihadashva uvAcha||

atha tAM vyuShito rAtriM nalo rAjA svala~NkRRitaH |
vaidarbhyA sahitaH kAlyaM dadarsha vasudhAdhipam || 1||

tato.abhivAdayAmAsa prayataH shvashuraM nalaH |
tasyAnu damayantI cha vavande pitaraM shubhA || 2||

taM bhImaH pratijagrAha putravatparayA mudA |
yathArhaM pUjayitvA tu samAshvAsayata prabhuH || 3||

nalena sahitAM tatra damayantIM pativratAm || 3||

tAmarhaNAM nalo rAjA pratigRRihya yathAvidhi |
paricharyAM svakAM tasmai yathAvatpratyavedayat || 4||

tato babhUva nagare sumahAnharShanisvanaH |
janasya samprahRRiShTasya nalaM dRRiShTvA tathAgatam || 5||

ashobhayachcha nagaraM patAkAdhvajamAlinam |
siktasaMmRRiShTapuShpADhyA rAjamArgAH kRRitAstadA || 6||

dvAri dvAri cha paurANAM puShpabha~NgaH prakalpitaH |
architAni cha sarvANi devatAyatanAni cha || 7||

RRituparNo.api shushrAva bAhukachChadminaM nalam |
damayantyA samAyuktaM jahRRiShe cha narAdhipaH || 8||

tamAnAyya nalo rAjA kShamayAmAsa pArthivam |
sa cha taM kShamayAmAsa hetubhirbuddhisaMmataH || 9||

sa satkRRito mahIpAlo naiShadhaM vismayAnvitaH |
diShTyA sameto dAraiH svairbhavAnityabhyanandata || 10||

kachchittu nAparAdhaM te kRRitavAnasmi naiShadha |
aj~nAtavAsaM vasato madgRRihe niShadhAdhipa || 11||

yadi vA buddhipUrvANi yadyabuddhAni kAnichit |
mayA kRRitAnyakAryANi tAni me kShantumarhasi || 12||

nala uvAcha||

na me.aparAdhaM kRRitavA.nstvaM svalpamapi pArthiva |
kRRite.api cha na me kopaH kShantavyaM hi mayA tava || 13||

pUrvaM hyasi sakhA me.asi sambandhI cha narAdhipa |
ata UrdhvaM tu bhUyastvaM prItimAhartumarhasi || 14||

sarvakAmaiH suvihitaH sukhamasmyuShitastvayi |
na tathA svagRRihe rAjanyathA tava gRRihe sadA || 15||

idaM chaiva hayaj~nAnaM tvadIyaM mayi tiShThati |
tadupAkartumichChAmi manyase yadi pArthiva || 16||

bRRihadashva uvAcha||

evamuktvA dadau vidyAmRRituparNAya naiShadhaH |
sa cha tAM pratijagrAha vidhidRRiShTena karmaNA || 17||

tato gRRihyAshvahRRidayaM tadA bhA~NgasvarirnRRipaH |
sUtamanyamupAdAya yayau svapurameva hi || 18||

RRituparNe pratigate nalo rAjA vishAM pate |
nagare kuNDine kAlaM nAtidIrghamivAvasat || 19||

\hrule

\medskip
                  77
\medskip

bRRihadashva uvAcha||

sa mAsamuShya kaunteya bhImamAmantrya naiShadhaH |
purAdalpaparIvAro jagAma niShadhAnprati || 1||

rathenaikena shubhreNa dantibhiH pariShoDashaiH |
pa~nchAshadbhirhayaishchaiva ShaTshataishcha padAtibhiH || 2||

sa kampayanniva mahIM tvaramANo mahIpatiH |
praviveshAtisa.nrabdhastarasaiva mahAmanAH || 3||

tataH puShkaramAsAdya vIrasenasuto nalaH |
uvAcha dIvyAva punarbahu vittaM mayArjitam || 4||

damayantI cha yachchAnyanmayA vasu samarjitam |
eSha vai mama saMnyAsastava rAjyaM tu puShkara || 5||

punaH pravartatAM dyUtamiti me nishchitA matiH |
ekapANena bhadraM te prANayoshcha paNAvahe || 6||

jitvA parasvamAhRRitya rAjyaM vA yadi vA vasu |
pratipANaH pradAtavyaH paraM hi dhanamuchyate || 7||

na chedvA~nChasi taddyUtaM yuddhadyUtaM pravartatAm |
dvairathenAstu vai shAntistava vA mama vA nRRipa || 8||

va.nshabhojyamidaM rAjyaM mArgitavyaM yathA tathA |
yena tenApyupAyena vRRiddhAnAmiti shAsanam || 9||

dvayorekatare buddhiH kriyatAmadya puShkara |
kaitavenAkShavatyAM vA yuddhe vA namyatAM dhanuH || 10||

naiShadhenaivamuktastu puShkaraH prahasanniva |
dhruvamAtmajayaM matvA pratyAha pRRithivIpatim || 11||

diShTyA tvayArjitaM vittaM pratipANAya naiShadha |
diShTyA cha duShkRRitaM karma damayantyAH kShayaM gatam || 12||

diShTyA cha dhriyase rAjansadAro.arinibarhaNa || 12||

dhanenAnena vaidarbhI jitena samala~NkRRitA |
mAmupasthAsyati vyaktaM divi shakramivApsarAH || 13||

nityasho hi smarAmi tvAM pratIkShAmi cha naiShadha |
devane cha mama prItirna bhavatyasuhRRidgaNaiH || 14||

jitvA tvadya varArohAM damayantImaninditAm |
kRRitakRRityo bhaviShyAmi sA hi me nityasho hRRidi || 15||

shrutvA tu tasya tA vAcho bahvabaddhapralApinaH |
iyeSha sa shirashChettuM khaDgena kupito nalaH || 16||

smaya.nstu roShatAmrAkShastamuvAcha tato nRRipaH |
paNAvaH kiM vyAharase jitvA vai vyAhariShyasi || 17||

tataH prAvartata dyUtaM puShkarasya nalasya cha |
ekapANena bhadraM te nalena sa parAjitaH || 18||

saratnakoshanichayaH prANena paNito.api cha || 18||

jitvA cha puShkaraM rAjA prahasannidamabravIt |
mama sarvamidaM rAjyamavyagraM hatakaNTakam || 19||

vaidarbhI na tvayA shakyA rAjApasada vIkShitum |
tasyAstvaM saparIvAro mUDha dAsatvamAgataH || 20||

na tattvayA kRRitaM karma yenAhaM nirjitaH purA |
kalinA tatkRRitaM karma tvaM tu mUDha na budhyase || 21||

nAhaM parakRRitaM doShaM tvayyAdhAsye katha~nchana || 21||

yathAsukhaM tvaM jIvasva prANAnabhyutsRRijAmi te |
tathaiva cha mama prItistvayi vIra na sa.nshayaH || 22||

saubhrAtraM chaiva me tvatto na kadAchitprahAsyati |
puShkara tvaM hi me bhrAtA sa~njIvasva shataM samAH || 23||

evaM nalaH sAntvayitvA bhrAtaraM satyavikramaH |
svapuraM preShayAmAsa pariShvajya punaH punaH || 24||

sAntvito naiShadhenaivaM puShkaraH pratyuvAcha tam |
puNyashlokaM tadA rAjannabhivAdya kRRitA~njaliH || 25||

kIrtirastu tavAkShayyA jIva varShAyutaM sukhI |
yo me vitarasi prANAnadhiShThAnaM cha pArthiva || 26||

sa tathA satkRRito rAj~nA mAsamuShya tadA nRRipaH |
prayayau svapuraM hRRiShTaH puShkaraH svajanAvRRitaH || 27||

mahatyA senayA rAjanvinItaiH parichArakaiH |
bhrAjamAna ivAdityo vapuShA puruSharShabha || 28||

prasthApya puShkaraM rAjA vittavantamanAmayam |
pravivesha puraM shrImAnatyarthamupashobhitam || 29||

pravishya sAntvayAmAsa paurA.nshcha niShadhAdhipaH || 29||

\hrule

\medskip
                  78
\medskip

bRRihadashva uvAcha||

prashAnte tu pure hRRiShTe sampravRRitte mahotsave |
mahatyA senayA rAjA damayantImupAnayat || 1||

damayantImapi pitA satkRRitya paravIrahA |
prasthApayadameyAtmA bhImo bhImaparAkramaH || 2||

AgatAyAM tu vaidarbhyAM saputrAyAM nalo nRRipaH |
vartayAmAsa mudito devarADiva nandane || 3||

tathA prakAshatAM yAto jambUdvIpe.atha rAjasu |
punaH sve chAvasadrAjye pratyAhRRitya mahAyashAH || 4||

Ije cha vividhairyaj~nairvidhivatsvAptadakShiNaiH |
tathA tvamapi rAjendra sasuhRRidvakShyase.achirAt || 5||

duHkhametAdRRishaM prApto nalaH parapura~njayaH |
devanena narashreShTha sabhAryo bharatarShabha || 6||

ekAkinaiva sumahannalena pRRithivIpate |
duHkhamAsAditaM ghoraM prAptashchAbhyudayaH punaH || 7||

tvaM punarbhrAtRRisahitaH kRRiShNayA chaiva pANDava |
ramase.asminmahAraNye dharmamevAnuchintayan || 8||

brAhmaNaishcha mahAbhAgairvedavedA~NgapAragaiH |
nityamanvAsyase rAja.nstatra kA paridevanA || 9||

itihAsamimaM chApi kalinAshanamuchyate |
shakyamAshvAsituM shrutvA tvadvidhena vishAM pate || 10||

asthiratvaM cha sa~nchintya puruShArthasya nityadA |
tasyAye cha vyaye chaiva samAshvasihi mA shuchaH || 11||

ye chedaM kathayiShyanti nalasya charitaM mahat |
shroShyanti chApyabhIkShNaM vai nAlakShmIstAnbhajiShyati || 12||

arthAstasyopapatsyante dhanyatAM cha gamiShyati || 12||

itihAsamimaM shrutvA purANaM shashvaduttamam |
putrAnpautrAnpashU.nshchaiva vetsyate nRRiShu chAgryatAm || 13||

arogaH prItimA.nshchaiva bhaviShyati na sa.nshayaH || 13||

bhayaM pashyasi yachcha tvamAhvayiShyati mAM punaH |
akShaj~na iti tatte.ahaM nAshayiShyAmi pArthiva || 14||

vedAkShahRRidayaM kRRitsnamahaM satyaparAkrama |
upapadyasva kaunteya prasanno.ahaM bravImi te || 15||

vaishampAyana uvAcha||

tato hRRiShTamanA rAjA bRRihadashvamuvAcha ha |
bhagavannakShahRRidayaM j~nAtumichChAmi tattvataH || 16||

tato.akShahRRidayaM prAdAtpANDavAya mahAtmane |
dattvA chAshvashiro.agachChadupaspraShTuM mahAtapAH || 17||

bRRihadashve gate pArthamashrauShItsavyasAchinam |
vartamAnaM tapasyugre vAyubhakShaM manIShiNam || 18||

brAhmaNebhyastapasvibhyaH sampatadbhyastatastataH |
tIrthashailavarebhyashcha sametebhyo dRRiDhavrataH || 19||

iti pArtho mahAbAhurdurApaM tapa AsthitaH |
na tathA dRRiShTapUrvo.anyaH kashchidugratapA iti || 20||

yathA dhana~njayaH pArthastapasvI niyatavrataH |
munirekacharaH shrImAndharmo vigrahavAniva || 21||

taM shrutvA pANDavo rAja.nstapyamAnaM mahAvane |
anvashochata kaunteyaH priyaM vai bhrAtaraM jayam || 22||

dahyamAnena tu hRRidA sharaNArthI mahAvane |
brAhmaNAnvividhaj~nAnAnparyapRRichChadyudhiShThiraH || 23||

\hrule

\medskip
                  79
\medskip

janamejaya uvAcha||

bhagavankAmyakAtpArthe gate me prapitAmahe |
pANDavAH kimakurvanta tamRRite savyasAchinam || 1||

sa hi teShAM maheShvAso gatirAsIdanIkajit |
AdityAnAM yathA viShNustathaiva pratibhAti me || 2||

tenendrasamavIryeNa sa~NgrAmeShvanivartinA |
vinAbhUtA vane vIrAH kathamAsanpitAmahAH || 3||

vaishampAyana uvAcha||

gate tu kAmyakAttAta pANDave savyasAchini |
babhUvuH kauraveyAste duHkhashokaparAyaNAH || 4||

AkShiptasUtrA maNayashChinnapakShA iva dvijAH |
aprItamanasaH sarve babhUvuratha pANDavAH || 5||

vanaM cha tadabhUttena hInamakliShTakarmaNA |
kubereNa yathA hInaM vanaM chaitrarathaM tathA || 6||

tamRRite puruShavyAghraM pANDavA janamejaya |
mudamaprApnuvanto vai kAmyake nyavasa.nstadA || 7||

brAhmaNArthe parAkrAntAH shuddhairbANairmahArathAH |
nighnanto bharatashreShTha medhyAnbahuvidhAnmRRigAn || 8||

nityaM hi puruShavyAghrA vanyAhAramari.ndamAH |
viprasRRitya samAhRRitya brAhmaNebhyo nyavedayan || 9||

evaM te nyavasa.nstatra sotkaNThAH puruSharShabhAH |
ahRRiShTamanasaH sarve gate rAjandhana~njaye || 10||

atha viproShitaM vIraM pA~nchAlI madhyamaM patim |
smarantI pANDavashreShThamidaM vachanamabravIt || 11||

yo.arjunenArjunastulyo dvibAhurbahubAhunA |
tamRRite pANDavashreShThaM vanaM na pratibhAti me || 12||

shUnyAmiva cha pashyAmi tatra tatra mahImimAm || 12||

bahvAshcharyamidaM chApi vanaM kusumitadrumam |
na tathA ramaNIyaM me tamRRite savyasAchinam || 13||

nIlAmbudasamaprakhyaM mattamAta~Ngavikramam |
tamRRite puNDarIkAkShaM kAmyakaM nAtibhAti me || 14||

yasya sma dhanuSho ghoShaH shrUyate.ashaninisvanaH |
na labhe sharma taM rAjansmarantI savyasAchinam || 15||

tathA lAlapyamAnAM tAM nishamya paravIrahA |
bhImaseno mahArAja draupadImidamabravIt || 16||

manaHprItikaraM bhadre yadbravIShi sumadhyame |
tanme prINAti hRRidayamamRRitaprAshanopamam || 17||

yasya dIrghau samau pInau bhujau parighasaMnibhau |
maurvIkRRitakiNau vRRittau khaDgAyudhagadAdharau || 18||

niShkA~NgadakRRitApIDau pa~nchashIrShAvivoragau |
tamRRite puruShavyAghraM naShTasUryamidaM vanam || 19||

yamAshritya mahAbAhuM pA~nchAlAH kuravastathA |
surANAmapi yattAnAM pRRitanAsu na bibhyati || 20||

yasya bAhU samAshritya vayaM sarve mahAtmanaH |
manyAmahe jitAnAjau parAnprAptAM cha medinIm || 21||

tamRRite phalgunaM vIraM na labhe kAmyake dhRRitim |
shUnyAmiva cha pashyAmi tatra tatra mahImimAm || 22||

nakula uvAcha||

ya udIchIM dishaM gatvA jitvA yudhi mahAbalAn |
gandharvamukhyA~nshatasho hayA.Nllebhe sa vAsaviH || 23||

rAja.nstittirikalmAShA~nshrImAnanilaraMhasaH |
prAdAdbhrAtre priyaH premNA rAjasUye mahAkratau || 24||

tamRRite bhImadhanvAnaM bhImAdavarajaM vane |
kAmaye kAmyake vAsaM nedAnImamaropamam || 25||

sahadeva uvAcha||

yo dhanAni cha kanyAshcha yudhi jitvA mahArathAn |
AjahAra purA rAj~ne rAjasUye mahAkratau || 26||

yaH sametAnmRRidhe jitvA yAdavAnamitadyutiH |
subhadrAmAjahAraiko vAsudevasya saMmate || 27||

tasya jiShNorbRRisIM dRRiShTvA shUnyAmupaniveshane |
hRRidayaM me mahArAja na shAmyati kadAchana || 28||

vanAdasmAdvivAsaM tu rochaye.ahamari.ndama |
na hi nastamRRite vIraM ramaNIyamidaM vanam || 29||

\hrule

\medskip
              tIrthayAtrAparva
                  80
\medskip

vaishampAyana uvAcha||

dhana~njayotsukAste tu vane tasminmahArathAH |
nyavasanta mahAbhAgA draupadyA saha pANDavAH || 1||

athApashyanmahAtmAnaM devarShiM tatra nAradam |
dIpyamAnaM shriyA brAhmyA dIptAgnisamatejasam || 2||

sa taiH parivRRitaH shrImAnbhrAtRRibhiH kurusattamaH |
vibabhAvatidIptaujA devairiva shatakratuH || 3||

yathA cha vedAnsAvitrI yAj~nasenI tathA satI |
na jahau dharmataH pArthAnmerumarkaprabhA yathA || 4||

pratigRRihya tu tAM pUjAM nArado bhagavAnRRiShiH |
AshvAsayaddharmasutaM yuktarUpamivAnagha || 5||

uvAcha cha mahAtmAnaM dharmarAjaM yudhiShThiram |
brUhi dharmabhRRitAM shreShTha kenArthaH kiM dadAmi te || 6||

atha dharmasuto rAjA praNamya bhrAtRRibhiH saha |
uvAcha prA~njalirvAkyaM nAradaM devasaMmitam || 7||

tvayi tuShTe mahAbhAga sarvalokAbhipUjite |
kRRitamityeva manye.ahaM prasAdAttava suvrata || 8||

yadi tvahamanugrAhyo bhrAtRRibhiH sahito.anagha |
sa.ndehaM me munishreShTha hRRidisthaM Chettumarhasi || 9||

pradakShiNaM yaH kurute pRRithivIM tIrthatatparaH |
kiM phalaM tasya kArtsnyena tadbrahmanvaktumarhasi || 10||

nArada uvAcha||

shRRiNu rAjannavahito yathA bhIShmeNa bhArata |
pulastyasya sakAshAdvai sarvametadupashrutam || 11||

purA bhAgIrathItIre bhIShmo dharmabhRRitAM varaH |
pitryaM vrataM samAsthAya nyavasanmunivattadA || 12||

shubhe deshe mahArAja puNye devarShisevite |
ga~NgAdvAre mahAtejA devagandharvasevite || 13||

sa pitR^I.nstarpayAmAsa devA.nshcha paramadyutiH |
RRiShI.nshcha toShayAmAsa vidhidRRiShTena karmaNA || 14||

kasyachittvatha kAlasya japanneva mahAtapAH |
dadarshAdbhutasa~NkAshaM pulastyamRRiShisattamam || 15||

sa taM dRRiShTvogratapasaM dIpyamAnamiva shriyA |
praharShamatulaM lebhe vismayaM cha paraM yayau || 16||

upasthitaM mahArAja pUjayAmAsa bhArata |
bhIShmo dharmabhRRitAM shreShTho vidhidRRiShTena karmaNA || 17||

shirasA chArghyamAdAya shuchiH prayatamAnasaH |
nAma sa~NkIrtayAmAsa tasminbrahmarShisattame || 18||

bhIShmo.ahamasmi bhadraM te dAso.asmi tava suvrata |
tava sa.ndarshanAdeva mukto.ahaM sarvakilbiShaiH || 19||

evamuktvA mahArAja bhIShmo dharmabhRRitAM varaH |
vAgyataH prA~njalirbhUtvA tUShNImAsIdyudhiShThira || 20||

taM dRRiShTvA niyamenAtha svAdhyAyAmnAyakarshitam |
bhIShmaM kurukulashreShThaM muniH prItamanAbhavat || 21||

pulastya uvAcha||

anena tava dharmaj~na prashrayeNa damena cha |
satyena cha mahAbhAga tuShTo.asmi tava sarvashaH || 22||

yasyedRRishaste dharmo.ayaM pitRRibhaktyAshrito.anagha |
tena pashyasi mAM putra prItishchApi mama tvayi || 23||

amoghadarshI bhIShmAhaM brUhi kiM karavANi te |
yadvakShyasi kurushreShTha tasya dAtAsmi te.anagha || 24||

bhIShma uvAcha||

prIte tvayi mahAbhAga sarvalokAbhipUjite |
kRRitamityeva manye.ahaM yadahaM dRRiShTavAnprabhum || 25||

yadi tvahamanugrAhyastava dharmabhRRitAM vara |
vakShyAmi hRRitsthaM sa.ndehaM tanme tvaM vaktumarhasi || 26||

asti me bhagavankashchittIrthebhyo dharmasa.nshayaH |
tamahaM shrotumichChAmi pRRithaksa~NkIrtitaM tvayA || 27||

pradakShiNaM yaH pRRithivIM karotyamitavikrama |
kiM phalaM tasya viprarShe tanme brUhi tapodhana || 28||

pulastya uvAcha||

hanta te.ahaM pravakShyAmi yadRRiShINAM parAyaNam |
tadekAgramanAstAta shRRiNu tIrtheShu yatphalam || 29||

yasya hastau cha pAdau cha manashchaiva susa.nyatam |
vidyA tapashcha kIrtishcha sa tIrthaphalamashnute || 30||

pratigrahAdupAvRRittaH santuShTo niyataH shuchiH |
aha~NkAranivRRittashcha sa tIrthaphalamashnute || 31||

akalkako nirArambho laghvAhAro jitendriyaH |
vimuktaH sarvadoShairyaH sa tIrthaphalamashnute || 32||

akrodhanashcha rAjendra satyashIlo dRRiDhavrataH |
Atmopamashcha bhUteShu sa tIrthaphalamashnute || 33||

RRiShibhiH kratavaH proktA vedeShviha yathAkramam |
phalaM chaiva yathAtattvaM pretya cheha cha sarvashaH || 34||

na te shakyA daridreNa yaj~nAH prAptuM mahIpate |
bahUpakaraNA yaj~nA nAnAsambhAravistarAH || 35||

prApyante pArthivairete samRRiddhairvA naraiH kvachit |
nArthanyUnopakaraNairekAtmabhirasaMhataiH || 36||

yo daridrairapi vidhiH shakyaH prAptuM nareshvara |
tulyo yaj~naphalaiH puNyaistaM nibodha yudhAM vara || 37||

RRiShINAM paramaM guhyamidaM bharatasattama |
tIrthAbhigamanaM puNyaM yaj~nairapi vishiShyate || 38||

anupoShya trirAtrANi tIrthAnyanabhigamya cha |
adattvA kA~nchanaM gAshcha daridro nAma jAyate || 39||

agniShTomAdibhiryaj~nairiShTvA vipuladakShiNaiH |
na tatphalamavApnoti tIrthAbhigamanena yat || 40||

nRRiloke devadevasya tIrthaM trailokyavishrutam |
puShkaraM nAma vikhyAtaM mahAbhAgaH samAvishet || 41||

dasha koTisahasrANi tIrthAnAM vai mahIpate |
sAMnidhyaM puShkare yeShAM trisandhyaM kurunandana || 42||

AdityA vasavo rudrAH sAdhyAshcha samarudgaNAH |
gandharvApsarasashchaiva nityaM saMnihitA vibho || 43||

yatra devAstapastaptvA daityA brahmarShayastathA |
divyayogA mahArAja puNyena mahatAnvitAH || 44||

manasApyabhikAmasya puShkarANi manasvinaH |
pUyante sarvapApAni nAkapRRiShThe cha pUjyate || 45||

tasmi.nstIrthe mahAbhAga nityameva pitAmahaH |
uvAsa paramaprIto devadAnavasaMmataH || 46||

puShkareShu mahAbhAga devAH sarShipurogamAH |
siddhiM samabhisamprAptAH puNyena mahatAnvitAH || 47||

tatrAbhiShekaM yaH kuryAtpitRRidevArchane rataH |
ashvamedhaM dashaguNaM pravadanti manIShiNaH || 48||

apyekaM bhojayedvipraM puShkarAraNyamAshritaH |
tenAsau karmaNA bhIShma pretya cheha cha modate || 49||

shAkamUlaphalairvApi yena vartayate svayam |
tadvai dadyAdbrAhmaNAya shraddhAvAnanasUyakaH || 50||

tenaiva prApnuyAtprAj~no hayamedhaphalaM naraH || 50||

brAhmaNaH kShatriyo vaishyaH shUdro vA rAjasattama |
na viyoniM vrajantyete snAtAstIrthe mahAtmanaH || 51||

kArttikyAM tu visheSheNa yo.abhigachCheta puShkaram |
phalaM tatrAkShayaM tasya vardhate bharatarShabha || 52||

sAyaM prAtaH smaredyastu puShkarANi kRRitA~njaliH |
upaspRRiShTaM bhavettena sarvatIrtheShu bhArata || 53||

prApnuyAchcha naro lokAnbrahmaNaH sadane.akShayAn || 53||

janmaprabhRRiti yatpApaM striyo vA puruShasya vA |
puShkare snAtamAtrasya sarvameva praNashyati || 54||

yathA surANAM sarveShAmAdistu madhusUdanaH |
tathaiva puShkaraM rAja.nstIrthAnAmAdiruchyate || 55||

uShya dvAdasha varShANi puShkare niyataH shuchiH |
kratUnsarvAnavApnoti brahmalokaM cha gachChati || 56||

yastu varShashataM pUrNamagnihotramupAsate |
kArttikIM vA vasedekAM puShkare samameva tat || 57||

duShkaraM puShkaraM gantuM duShkaraM puShkare tapaH |
duShkaraM puShkare dAnaM vastuM chaiva suduShkaram || 58||

uShya dvAdasharAtraM tu niyato niyatAshanaH |
pradakShiNamupAvRRitto jambUmArgaM samAvishet || 59||

jambUmArgaM samAvishya devarShipitRRisevitam |
ashvamedhamavApnoti viShNulokaM cha gachChati || 60||

tatroShya rajanIH pa~ncha ShaShThakAlakShamI naraH |
na durgatimavApnoti siddhiM prApnoti chottamAm || 61||

jambUmArgAdupAvRRitto gachChettaNDulikAshramam |
na durgatimavApnoti svargaloke cha pUjyate || 62||

agastyasara AsAdya pitRRidevArchane rataH |
trirAtropoShito rAjannagniShTomaphalaM labhet || 63||

shAkavRRittiH phalairvApi kaumAraM vindate padam |
kaNvAshramaM samAsAdya shrIjuShTaM lokapUjitam || 64||

dharmAraNyaM hi tatpuNyamAdyaM cha bharatarShabha |
yatra praviShTamAtro vai pApebhyo vipramuchyate || 65||

archayitvA pitR^IndevAnniyato niyatAshanaH |
sarvakAmasamRRiddhasya yaj~nasya phalamashnute || 66||

pradakShiNaM tataH kRRitvA yayAtipatanaM vrajet |
hayamedhasya yaj~nasya phalaM prApnoti tatra vai || 67||

mahAkAlaM tato gachChenniyato niyatAshanaH |
koTitIrthamupaspRRishya hayamedhaphalaM labhet || 68||

tato gachCheta dharmaj~na puNyasthAnamumApateH |
nAmnA bhadravaTaM nAma triShu lokeShu vishrutam || 69||

tatrAbhigamya cheshAnaM gosahasraphalaM labhet |
mahAdevaprasAdAchcha gANapatyamavApnuyAt || 70||

narmadAmatha chAsAdya nadIM trailokyavishrutAm |
tarpayitvA pitR^IndevAnagniShTomaphalaM labhet || 71||

dakShiNaM sindhumAsAdya brahmachArI jitendriyaH |
agniShTomamavApnoti vimAnaM chAdhirohati || 72||

charmaNvatIM samAsAdya niyato niyatAshanaH |
rantidevAbhyanuj~nAto agniShTomaphalaM labhet || 73||

tato gachCheta dharmaj~na himavatsutamarbudam |
pRRithivyAM yatra vai ChidraM pUrvamAsIdyudhiShThira || 74||

tatrAshramo vasiShThasya triShu lokeShu vishrutaH |
tatroShya rajanImekAM gosahasraphalaM labhet || 75||

pi~NgAtIrthamupaspRRishya brahmachArI jitendriyaH |
kapilAnAM naravyAghra shatasya phalamashnute || 76||

tato gachCheta dharmaj~na prabhAsaM lokavishrutam |
yatra saMnihito nityaM svayameva hutAshanaH || 77||

devatAnAM mukhaM vIra analo.anilasArathiH || 77||

tasmi.nstIrthavare snAtvA shuchiH prayatamAnasaH |
agniShTomAtirAtrAbhyAM phalaM prApnoti mAnavaH || 78||

tato gatvA sarasvatyAH sAgarasya cha sa~Ngame |
gosahasraphalaM prApya svargaloke mahIyate || 79||

dIpyamAno.agnivannityaM prabhayA bharatarShabha || 79||

trirAtramuShitastatra tarpayetpitRRidevatAH |
prabhAsate yathA somo ashvamedhaM cha vindati || 80||

varadAnaM tato gachChettIrthaM bharatasattama |
viShNordurvAsasA yatra varo datto yudhiShThira || 81||

varadAne naraH snAtvA gosahasraphalaM labhet |
tato dvAravatIM gachChenniyato niyatAshanaH || 82||

piNDArake naraH snAtvA labhedbahu suvarNakam || 82||

tasmi.nstIrthe mahAbhAga padmalakShaNalakShitAH |
adyApi mudrA dRRishyante tadadbhutamari.ndama || 83||

trishUlA~NkAni padmAni dRRishyante kurunandana |
mahAdevasya sAMnidhyaM tatraiva bharatarShabha || 84||

sAgarasya cha sindhoshcha sa~NgamaM prApya bhArata |
tIrthe salilarAjasya snAtvA prayatamAnasaH || 85||

tarpayitvA pitR^IndevAnRRiShI.nshcha bharatarShabha |
prApnoti vAruNaM lokaM dIpyamAnaH svatejasA || 86||

sha~NkukarNeshvaraM devamarchayitvA yudhiShThira |
ashvamedhaM dashaguNaM pravadanti manIShiNaH || 87||

pradakShiNamupAvRRitya gachCheta bharatarShabha |
tIrthaM kuruvarashreShTha triShu lokeShu vishrutam || 88||

dRRimIti nAmnA vikhyAtaM sarvapApapramochanam || 88||

yatra brahmAdayo devA upAsante maheshvaram |
tatra snAtvArchayitvA cha rudraM devagaNairvRRitam || 89||

janmaprabhRRiti pApAni kRRitAni nudate naraH || 89||

dRRimI chAtra narashreShTha sarvadevairabhiShTutA |
tatra snAtvA naravyAghra hayamedhamavApnuyAt || 90||

jitvA yatra mahAprAj~na viShNunA prabhaviShNunA |
purA shauchaM kRRitaM rAjanhatvA daivatakaNTakAn || 91||

tato gachCheta dharmaj~na vasordhArAmabhiShTutAm |
gamanAdeva tasyAM hi hayamedhamavApnuyAt || 92||

snAtvA kuruvarashreShTha prayatAtmA tu mAnavaH |
tarpya devAnpitR^I.nshchaiva viShNuloke mahIyate || 93||

tIrthaM chAtra paraM puNyaM vasUnAM bharatarShabha |
tatra snAtvA cha pItvA cha vasUnAM saMmato bhavet || 94||

sindhUttamamiti khyAtaM sarvapApapraNAshanam |
tatra snAtvA narashreShTha labhedbahu suvarNakam || 95||

brahmatu~NgaM samAsAdya shuchiH prayatamAnasaH |
brahmalokamavApnoti sukRRitI virajA naraH || 96||

kumArikANAM shakrasya tIrthaM siddhaniShevitam |
tatra snAtvA naraH kShipraM shakralokamavApnuyAt || 97||

reNukAyAshcha tatraiva tIrthaM devaniShevitam |
tatra snAtvA bhavedvipro vimalashchandramA yathA || 98||

atha pa~nchanadaM gatvA niyato niyatAshanaH |
pa~ncha yaj~nAnavApnoti kramasho ye.anukIrtitAH || 99||

tato gachCheta dharmaj~na bhImAyAH sthAnamuttamam |
tatra snAtvA tu yonyAM vai naro bharatasattama || 100||

devyAH putro bhavedrAja.nstaptakuNDalavigrahaH |
gavAM shatasahasrasya phalaM chaivApnuyAnmahat || 101||

girimu~njaM samAsAdya triShu lokeShu vishrutam |
pitAmahaM namaskRRitya gosahasraphalaM labhet || 102||

tato gachCheta dharmaj~na vimalaM tIrthamuttamam |
adyApi yatra dRRishyante matsyAH sauvarNarAjatAH || 103||

tatra snAtvA narashreShTha vAjapeyamavApnuyAt |
sarvapApavishuddhAtmA gachChechcha paramAM gatim || 104||

tato gachCheta maladAM triShu lokeShu vishrutAm |
pashchimAyAM tu sandhyAyAmupaspRRishya yathAvidhi || 105||

charuM narendra saptArcheryathAshakti nivedayet |
pitR^INAmakShayaM dAnaM pravadanti manIShiNaH || 106||

gavAM shatasahasreNa rAjasUyashatena cha |
ashvamedhasahasreNa shreyAnsaptArchiShashcharuH || 107||

tato nivRRitto rAjendra vastrApadamathAvishet |
abhigamya mahAdevamashvamedhaphalaM labhet || 108||

maNimantaM samAsAdya brahmachArI samAhitaH |
ekarAtroShito rAjannagniShTomaphalaM labhet || 109||

atha gachCheta rAjendra devikAM lokavishrutAm |
prasUtiryatra viprANAM shrUyate bharatarShabha || 110||

trishUlapANeH sthAnaM cha triShu lokeShu vishrutam |
devikAyAM naraH snAtvA samabhyarchya maheshvaram || 111||

yathAshakti charuM tatra nivedya bharatarShabha |
sarvakAmasamRRiddhasya yaj~nasya labhate phalam || 112||

kAmAkhyaM tatra rudrasya tIrthaM devarShisevitam |
tatra snAtvA naraH kShipraM siddhimApnoti bhArata || 113||

yajanaM yAjanaM gatvA tathaiva brahmavAlukAm |
puShpanyAsa upaspRRishya na shochenmaraNaM tataH || 114||

ardhayojanavistArAM pa~nchayojanamAyatAm |
etAvaddevikAmAhuH puNyAM devarShisevitAm || 115||

tato gachCheta dharmaj~na dIrghasatraM yathAkramam |
yatra brahmAdayo devAH siddhAshcha paramarShayaH || 116||

dIrghasatramupAsante dakShiNAbhiryatavratAH || 116||

gamanAdeva rAjendra dIrghasatramari.ndama |
rAjasUyAshvamedhAbhyAM phalaM prApnoti mAnavaH || 117||

tato vinashanaM gachChenniyato niyatAshanaH |
gachChatyantarhitA yatra marupRRiShThe sarasvatI || 118||

chamase cha shivodbhede nAgodbhede cha dRRishyate || 118||

snAtvA cha chamasodbhede agniShTomaphalaM labhet |
shivodbhede naraH snAtvA gosahasraphalaM labhet || 119||

nAgodbhede naraH snAtvA nAgalokamavApnuyAt |
shashayAnaM cha rAjendra tIrthamAsAdya durlabham || 120||

shasharUpapratichChannAH puShkarA yatra bhArata || 120||

sarasvatyAM mahArAja anu sa.nvatsaraM hi te |
snAyante bharatashreShTha vRRittAM vai kArttikIM sadA || 121||

tatra snAtvA naravyAghra dyotate shashivatsadA |
gosahasraphalaM chaiva prApnuyAdbharatarShabha || 122||

kumArakoTimAsAdya niyataH kurunandana |
tatrAbhiShekaM kurvIta pitRRidevArchane rataH || 123||

gavAmayamavApnoti kulaM chaiva samuddharet || 123||

tato gachCheta dharmaj~na rudrakoTiM samAhitaH |
purA yatra mahArAja RRiShikoTiH samAhitA || 124||

praharSheNa cha sa.nviShTA devadarshanakA~NkShayA || 124||

ahaM pUrvamahaM pUrvaM drakShyAmi vRRiShabhadhvajam |
evaM samprasthitA rAjannRRiShayaH kila bhArata || 125||

tato yogeShvareNApi yogamAsthAya bhUpate |
teShAM manyupraNAshArthamRRiShINAM bhAvitAtmanAm || 126||

sRRiShTA koTistu rudrANAmRRiShINAmagrataH sthitA |
mayA pUrvataraM dRRiShTa iti te menire pRRithak || 127||

teShAM tuShTo mahAdeva RRiShINAmugratejasAm |
bhaktyA paramayA rAjanvaraM teShAM pradiShTavAn || 128||

adya prabhRRiti yuShmAkaM dharmavRRiddhirbhaviShyati || 128||

tatra snAtvA naravyAghra rudrakoTyAM naraH shuchiH |
ashvamedhamavApnoti kulaM chaiva samuddharet || 129||

tato gachCheta rAjendra sa~NgamaM lokavishrutam |
sarasvatyA mahApuNyamupAsante janArdanam || 130||

yatra brahmAdayo devA RRiShayaH siddhachAraNAH |
abhigachChanti rAjendra chaitrashuklachaturdashIm || 131||

tatra snAtvA naravyAghra vindedbahu suvarNakam |
sarvapApavishuddhAtmA brahmalokaM cha gachChati || 132||

RRiShINAM yatra satrANi samAptAni narAdhipa |
satrAvasAnamAsAdya gosahasraphalaM labhet || 133||

\hrule

\medskip
                  81
\medskip

pulastya uvAcha||

tato gachCheta rAjendra kurukShetramabhiShTutam |
pApebhyo vipramuchyante tadgatAH sarvajantavaH || 1||

kurukShetraM gamiShyAmi kurukShetre vasAmyaham |
ya evaM satataM brUyAtso.api pApaiH pramuchyate || 2||

tatra mAsaM vasedvIra sarasvatyAM yudhiShThira |
yatra brahmAdayo devA RRiShayaH siddhachAraNAH || 3||

gandharvApsaraso yakShAH pannagAshcha mahIpate |
brahmakShetraM mahApuNyamabhigachChanti bhArata || 4||

manasApyabhikAmasya kurukShetraM yudhiShThira |
pApAni vipraNashyanti brahmalokaM cha gachChati || 5||

gatvA hi shraddhayA yuktaH kurukShetraM kurUdvaha |
rAjasUyAshvamedhAbhyAM phalaM prApnoti mAnavaH || 6||

tato machakrukaM rAjandvArapAlaM mahAbalam |
yakShaM samabhivAdyaiva gosahasraphalaM labhet || 7||

tato gachCheta dharmaj~na viShNoH sthAnamanuttamam |
satataM nAma rAjendra yatra saMnihito hariH || 8||

tatra snAtvArchayitvA cha trilokaprabhavaM harim |
ashvamedhamavApnoti viShNulokaM cha gachChati || 9||

tataH pAriplavaM gachChettIrthaM trailokyavishrutam |
agniShTomAtirAtrAbhyAM phalaM prApnoti mAnavaH || 10||

pRRithivyAstIrthamAsAdya gosahasraphalaM labhet |
tataH shAlUkinIM gatvA tIrthasevI narAdhipa || 11||

dashAshvamedhike snAtvA tadeva labhate phalam || 11||

sarpadarvIM samAsAdya nAgAnAM tIrthamuttamam |
agniShTomamavApnoti nAgalokaM cha vindati || 12||

tato gachCheta dharmaj~na dvArapAlaM tarantukam |
tatroShya rajanImekAM gosahasraphalaM labhet || 13||

tataH pa~nchanadaM gatvA niyato niyatAshanaH |
koTitIrthamupaspRRishya hayamedhaphalaM labhet || 14||

ashvinostIrthamAsAdya rUpavAnabhijAyate || 14||

tato gachCheta dharmaj~na vArAhaM tIrthamuttamam |
viShNurvArAharUpeNa pUrvaM yatra sthito.abhavat || 15||

tatra snAtvA naravyAghra agniShTomaphalaM labhet || 15||

tato jayantyA rAjendra somatIrthaM samAvishet |
snAtvA phalamavApnoti rAjasUyasya mAnavaH || 16||

ekaha.nse naraH snAtvA gosahasraphalaM labhet |
kRRitashauchaM samAsAdya tIrthasevI kurUdvaha || 17||

puNDarIkamavApnoti kRRitashaucho bhavennaraH || 17||

tato mu~njavaTaM nAma mahAdevasya dhImataH |
tatroShya rajanImekAM gANapatyamavApnuyAt || 18||

tatraiva cha mahArAja yakShI lokaparishrutA |
tAM chAbhigamya rAjendra puNyA.NllokAnavApnuyAt || 19||

kurukShetrasya taddvAraM vishrutaM bharatarShabha |
pradakShiNamupAvRRitya tIrthasevI samAhitaH || 20||

saMmite puShkarANAM cha snAtvArchya pitRRidevatAH |
jAmadagnyena rAmeNa AhRRite vai mahAtmanA || 21||

kRRitakRRityo bhavedrAjannashvamedhaM cha vindati || 21||

tato rAmahradAngachChettIrthasevI narAdhipa |
yatra rAmeNa rAjendra tarasA dIptatejasA || 22||

kShatramutsAdya vIryeNa hradAH pa~ncha niveshitAH || 22||

pUrayitvA naravyAghra rudhireNeti naH shrutam |
pitarastarpitAH sarve tathaiva cha pitAmahAH || 23||

tataste pitaraH prItA rAmamUchurmahIpate || 23||

rAma rAma mahAbhAga prItAH sma tava bhArgava |
anayA pitRRibhaktyA cha vikrameNa cha te vibho || 24||

varaM vRRiNIShva bhadraM te kimichChasi mahAdyute || 24||

evamuktaH sa rAjendra rAmaH praharatAM varaH |
abravItprA~njalirvAkyaM pitR^Insa gagane sthitAn || 25||

bhavanto yadi me prItA yadyanugrAhyatA mayi |
pitRRiprasAdAdichCheyaM tapasApyAyanaM punaH || 26||

yachcha roShAbhibhUtena kShatramutsAditaM mayA |
tatashcha pApAnmuchyeyaM yuShmAkaM tejasA hyaham || 27||

hradAshcha tIrthabhUtA me bhaveyurbhuvi vishrutAH || 27||

etachChrutvA shubhaM vAkyaM rAmasya pitarastadA |
pratyUchuH paramaprItA rAmaM harShasamanvitAH || 28||

tapaste vardhatAM bhUyaH pitRRibhaktyA visheShataH |
yachcha roShAbhibhUtena kShatramutsAditaM tvayA || 29||

tatashcha pApAnmuktastvaM karmabhiste cha pAtitAH |
hradAshcha tava tIrthatvaM gamiShyanti na sa.nshayaH || 30||

hradeShveteShu yaH snAtvA pitR^InsantarpayiShyati |
pitarastasya vai prItA dAsyanti bhuvi durlabham || 31||

IpsitaM manasaH kAmaM svargalokaM cha shAshvatam || 31||

evaM dattvA varAnrAjanrAmasya pitarastadA |
Amantrya bhArgavaM prItAstatraivAntardadhustadA || 32||

evaM rAmahradAH puNyA bhArgavasya mahAtmanaH |
snAtvA hradeShu rAmasya brahmachArI shubhavrataH || 33||

rAmamabhyarchya rAjendra labhedbahu suvarNakam || 33||

va.nshamUlakamAsAdya tIrthasevI kurUdvaha |
svava.nshamuddharedrAjansnAtvA vai va.nshamUlake || 34||

kAyashodhanamAsAdya tIrthaM bharatasattama |
sharIrashuddhiH snAtasya tasmi.nstIrthe na sa.nshayaH || 35||

shuddhadehashcha sa.nyAti shubhA.NllokAnanuttamAn || 35||

tato gachCheta rAjendra tIrthaM trailokyavishrutam |
lokA yatroddhRRitAH pUrvaM viShNunA prabhaviShNunA || 36||

lokoddhAraM samAsAdya tIrthaM trailokyavishrutam |
snAtvA tIrthavare rAja.NllokAnuddharate svakAn || 37||

shrItIrthaM cha samAsAdya vindate shriyamuttamAm || 37||

kapilAtIrthamAsAdya brahmachArI samAhitaH |
tatra snAtvArchayitvA cha daivatAni pitR^I.nstathA || 38||

kapilAnAM sahasrasya phalaM vindati mAnavaH || 38||

sUryatIrthaM samAsAdya snAtvA niyatamAnasaH |
archayitvA pitR^IndevAnupavAsaparAyaNaH || 39||

agniShTomamavApnoti sUryalokaM cha gachChati || 39||

gavAmbhavanamAsAdya tIrthasevI yathAkramam |
tatrAbhiShekaM kurvANo gosahasraphalaM labhet || 40||

sha~NkhinIM tatra AsAdya tIrthasevI kurUdvaha |
devyAstIrthe naraH snAtvA labhate rUpamuttamam || 41||

tato gachCheta rAjendra dvArapAlamarantukam |
tasya tIrthaM sarasvatyAM yakShendrasya mahAtmanaH || 42||

tatra snAtvA naro rAjannagniShTomaphalaM labhet || 42||

tato gachCheta dharmaj~na brahmAvartaM narAdhipa |
brahmAvarte naraH snAtvA brahmalokamavApnuyAt || 43||

tato gachCheta dharmaj~na sutIrthakamanuttamam |
yatra saMnihitA nityaM pitaro daivataiH saha || 44||

tatrAbhiShekaM kurvIta pitRRidevArchane rataH |
ashvamedhamavApnoti pitRRilokaM cha gachChati || 45||

tato.ambuvashyaM dharmaj~na samAsAdya yathAkramam |
kosheshvarasya tIrtheShu snAtvA bharatasattama || 46||

sarvavyAdhivinirmukto brahmaloke mahIyate || 46||

mAtRRitIrthaM cha tatraiva yatra snAtasya bhArata |
prajA vivardhate rAjannanantAM chAshnute shriyam || 47||

tataH shItavanaM gachChenniyato niyatAshanaH |
tIrthaM tatra mahArAja mahadanyatra durlabham || 48||

punAti darshanAdeva daNDenaikaM narAdhipa |
keshAnabhyukShya vai tasminpUto bhavati bhArata || 49||

tIrthaM tatra mahArAja shvAnalomApahaM smRRitam |
yatra viprA naravyAghra vidvA.nsastIrthatatparAH || 50||

shvAnalomApanayane tIrthe bharatasattama |
prANAyAmairnirharanti shvalomAni dvijottamAH || 51||

pUtAtmAnashcha rAjendra prayAnti paramAM gatim |
dashAshvamedhikaM chaiva tasmi.nstIrthe mahIpate || 52||

tatra snAtvA naravyAghra gachCheta paramAM gatim || 52||

tato gachCheta rAjendra mAnuShaM lokavishrutam |
yatra kRRiShNamRRigA rAjanvyAdhena paripIDitAH || 53||

avagAhya tasminsarasi mAnuShatvamupAgatAH || 53||

tasmi.nstIrthe naraH snAtvA brahmachArI jitendriyaH |
sarvapApavishuddhAtmA svargaloke mahIyate || 54||

mAnuShasya tu pUrveNa kroshamAtre mahIpate |
ApagA nAma vikhyAtA nadI siddhaniShevitA || 55||

shyAmAkabhojanaM tatra yaH prayachChati mAnavaH |
devAnpitR^I.nshcha uddishya tasya dharmaphalaM mahat || 56||

ekasminbhojite vipre koTirbhavati bhojitA || 56||

tatra snAtvArchayitvA cha daivatAni pitR^I.nstathA |
uShitvA rajanImekAmagniShTomaphalaM labhet || 57||

tato gachCheta rAjendra brahmaNaH sthAnamuttamam |
brahmodumbaramityeva prakAshaM bhuvi bhArata || 58||

tatra saptarShikuNDeShu snAtasya kurupu~Ngava |
kedAre chaiva rAjendra kapiShThalamahAtmanaH || 59||

brahmANamabhigamyAtha shuchiH prayatamAnasaH |
sarvapApavishuddhAtmA brahmalokaM prapadyate || 60||

kapiShThalasya kedAraM samAsAdya sudurlabham |
antardhAnamavApnoti tapasA dagdhakilbiShaH || 61||

tato gachCheta rAjendra sarakaM lokavishrutam |
kRRiShNapakShe chaturdashyAmabhigamya vRRiShadhvajam || 62||

labhate sarvakAmAnhi svargalokaM cha gachChati || 62||

tisraH koTyastu tIrthAnAM sarake kurunandana |
rudrakoTistathA kUpe hradeShu cha mahIpate || 63||

ilAspadaM cha tatraiva tIrthaM bharatasattama || 63||

tatra snAtvArchayitvA cha pitR^IndevA.nshcha bhArata |
na durgatimavApnoti vAjapeyaM cha vindati || 64||

ki.ndAne cha naraH snAtvA ki~njapye cha mahIpate |
aprameyamavApnoti dAnaM japyaM cha bhArata || 65||

kalashyAM chApyupaspRRishya shraddadhAno jitendriyaH |
agniShTomasya yaj~nasya phalaM prApnoti mAnavaH || 66||

sarakasya tu pUrveNa nAradasya mahAtmanaH |
tIrthaM kuruvarashreShTha anAjanmeti vishrutam || 67||

tatra tIrthe naraH snAtvA prANA.nshchotsRRijya bhArata |
nAradenAbhyanuj~nAto lokAnprApnoti durlabhAn || 68||

shuklapakShe dashamyAM tu puNDarIkaM samAvishet |
tatra snAtvA naro rAjanpuNDarIkaphalaM labhet || 69||

tatastriviShTapaM gachChettriShu lokeShu vishrutam |
tatra vaitaraNI puNyA nadI pApapramochanI || 70||

tatra snAtvArchayitvA cha shUlapANiM vRRiShadhvajam |
sarvapApavishuddhAtmA gachCheta paramAM gatim || 71||

tato gachCheta rAjendra phalakIvanamuttamam |
yatra devAH sadA rAjanphalakIvanamAshritAH || 72||

tapashcharanti vipulaM bahuvarShasahasrakam || 72||

dRRiShadvatyAM naraH snAtvA tarpayitvA cha devatAH |
agniShTomAtirAtrAbhyAM phalaM vindati bhArata || 73||

tIrthe cha sarvadevAnAM snAtvA bharatasattama |
gosahasrasya rAjendra phalaM prApnoti mAnavaH || 74||

pANikhAte naraH snAtvA tarpayitvA cha devatAH |
rAjasUyamavApnoti RRiShilokaM cha gachChati || 75||

tato gachCheta rAjendra mishrakaM tIrthamuttamam |
tatra tIrthAni rAjendra mishritAni mahAtmanA || 76||

vyAsena nRRipashArdUla dvijArthamiti naH shrutam |
sarvatIrtheShu sa snAti mishrake snAti yo naraH || 77||

tato vyAsavanaM gachChenniyato niyatAshanaH |
manojave naraH snAtvA gosahasraphalaM labhet || 78||

gatvA madhuvaTIM chApi devyAstIrthaM naraH shuchiH |
tatra snAtvArchayeddevAnpitR^I.nshcha prayataH shuchiH || 79||

sa devyA samanuj~nAto gosahasraphalaM labhet || 79||

kaushikyAH sa~Ngame yastu dRRiShadvatyAshcha bhArata |
snAti vai niyatAhAraH sarvapApaiH pramuchyate || 80||

tato vyAsasthalI nAma yatra vyAsena dhImatA |
putrashokAbhitaptena dehatyAgArthanishchayaH || 81||

kRRito devaishcha rAjendra punarutthApitastadA |
abhigamya sthalIM tasya gosahasraphalaM labhet || 82||

ki.ndattaM kUpamAsAdya tilaprasthaM pradAya cha |
gachCheta paramAM siddhimRRiNairmuktaH kurUdvaha || 83||

ahashcha sudinaM chaiva dve tIrthe cha sudurlabhe |
tayoH snAtvA naravyAghra sUryalokamavApnuyAt || 84||

mRRigadhUmaM tato gachChettriShu lokeShu vishrutam |
tatra ga~NgAhrade snAtvA samabhyarchya cha mAnavaH || 85||

shUlapANiM mahAdevamashvamedhaphalaM labhet || 85||

devatIrthe naraH snAtvA gosahasraphalaM labhet |
atha vAmanakaM gachChettriShu lokeShu vishrutam || 86||

tatra viShNupade snAtvA archayitvA cha vAmanam |
sarvapApavishuddhAtmA viShNulokamavApnuyAt || 87||

kulampune naraH snAtvA punAti svakulaM naraH |
pavanasya hradaM gatvA marutAM tIrthamuttamam || 88||

tatra snAtvA naravyAghra vAyuloke mahIyate || 88||

amarANAM hrade snAtvA amareShu narAdhipa |
amarANAM prabhAvena svargaloke mahIyate || 89||

shAlihotrasya rAjendra shAlishUrpe yathAvidhi |
snAtvA naravarashreShTha gosahasraphalaM labhet || 90||

shrIku~njaM cha sarasvatyAM tIrthaM bharatasattama |
tatra snAtvA naro rAjannagniShTomaphalaM labhet || 91||

tato naimiShaku~njaM cha samAsAdya kurUdvaha |
RRiShayaH kila rAjendra naimiSheyAstapodhanAH || 92||

tIrthayAtrAM puraskRRitya kurukShetraM gatAH purA || 92||

tataH ku~njaH sarasvatyAM kRRito bharatasattama |
RRiShINAmavakAshaH syAdyathA tuShTikaro mahAn || 93||

tasminku~nje naraH snAtvA gosahasraphalaM labhet |
kanyAtIrthe naraH snAtvA agniShTomaphalaM labhet || 94||

tato gachChennaravyAghra brahmaNaH sthAnamuttamam |
tatra varNAvaraH snAtvA brAhmaNyaM labhate naraH || 95||

brAhmaNashcha vishuddhAtmA gachCheta paramAM gatim || 95||

tato gachChennarashreShTha somatIrthamanuttamam |
tatra snAtvA naro rAjansomalokamavApnuyAt || 96||

saptasArasvataM tIrthaM tato gachChennarAdhipa |
yatra ma~NkaNakaH siddho maharShirlokavishrutaH || 97||

purA ma~NkaNako rAjankushAgreNeti naH shrutam |
kShataH kila kare rAja.nstasya shAkaraso.asravat || 98||

sa vai shAkarasaM dRRiShTvA harShAviShTo mahAtapAH |
pranRRittaH kila viprarShirvismayotphullalochanaH || 99||

tatastasminpranRRitte vai sthAvaraM ja~NgamaM cha yat |
pranRRittamubhayaM vIra tejasA tasya mohitam || 100||

brahmAdibhiH surai rAjannRRiShibhishcha tapodhanaiH |
vij~napto vai mahAdeva RRiSherarthe narAdhipa || 101||

nAyaM nRRityedyathA deva tathA tvaM kartumarhasi || 101||

tataH pranRRittamAsAdya harShAviShTena chetasA |
surANAM hitakAmArthamRRiShiM devo.abhyabhAShata || 102||

aho maharShe dharmaj~na kimarthaM nRRityate bhavAn |
harShasthAnaM kimarthaM vA tavAdya munipu~Ngava || 103||

RRiShiruvAcha||

kiM na pashyasi me deva karAchChAkarasaM srutam |
yaM dRRiShTvAhaM pranRRitto vai harSheNa mahatAnvitaH || 104||

pulastya uvAcha||

taM prahasyAbravIddevo muniM rAgeNa mohitam |
ahaM vai vismayaM vipra na gachChAmIti pashya mAm || 105||

evamuktvA narashreShTha mahAdevena dhImatA |
a~NgulyagreNa rAjendra svA~NguShThastADito.anagha || 106||

tato bhasma kShatAdrAjannirgataM himasaMnibham |
taddRRiShTvA vrIDito rAjansa muniH pAdayorgataH || 107||

nAnyaM devamahaM manye rudrAtparataraM mahat |
surAsurasya jagato gatistvamasi shUladhRRik || 108||

tvayA sRRiShTamidaM vishvaM trailokyaM sacharAcharam |
tvAmeva bhagavansarve pravishanti yugakShaye || 109||

devairapi na shakyastvaM parij~nAtuM kuto mayA |
tvayi sarve cha dRRishyante surA brahmAdayo.anagha || 110||

sarvastvamasi lokAnAM kartA kArayitA cha ha |
tvatprasAdAtsurAH sarve modantIhAkutobhayAH || 111||

evaM stutvA mahAdevaM sa RRiShiH praNato.abhavat || 111||

RRiShiruvAcha||

tvatprasAdAnmahAdeva tapo me na kShareta vai || 112||
pulastya uvAcha||

tato devaH prahRRiShTAtmA brahmarShimidamabravIt |
tapaste vardhatAM vipra matprasAdAtsahasradhA || 113||

Ashrame cheha vatsyAmi tvayA sArdhaM mahAmune |
saptasArasvate snAtvA archayiShyanti ye tu mAm || 114||

na teShAM durlabhaM ki~nchidiha loke paratra cha |
sArasvataM cha te lokaM gamiShyanti na sa.nshayaH || 115||

tatastvaushanasaM gachChettriShu lokeShu vishrutam |
yatra brahmAdayo devA RRiShayashcha tapodhanAH || 116||

kArttikeyashcha bhagavA.nstrisandhyaM kila bhArata |
sAMnidhyamakarottatra bhArgavapriyakAmyayA || 117||

kapAlamochanaM tIrthaM sarvapApapramochanam |
tatra snAtvA naravyAghra sarvapApaiH pramuchyate || 118||

agnitIrthaM tato gachChettatra snAtvA nararShabha |
agnilokamavApnoti kulaM chaiva samuddharet || 119||

vishvAmitrasya tatraiva tIrthaM bharatasattama |
tatra snAtvA mahArAja brAhmaNyamabhijAyate || 120||

brahmayoniM samAsAdya shuchiH prayatamAnasaH |
tatra snAtvA naravyAghra brahmalokaM prapadyate || 121||

punAtyAsaptamaM chaiva kulaM nAstyatra sa.nshayaH || 121||

tato gachCheta rAjendra tIrthaM trailokyavishrutam |
pRRithUdakamiti khyAtaM kArttikeyasya vai nRRipa || 122||

tatrAbhiShekaM kurvIta pitRRidevArchane rataH || 122||

aj~nAnAjj~nAnato vApi striyA vA puruSheNa vA |
yatki~nchidashubhaM karma kRRitaM mAnuShabuddhinA || 123||

tatsarvaM nashyate tasya snAtamAtrasya bhArata |
ashvamedhaphalaM chApi svargalokaM cha gachChati || 124||

puNyamAhuH kurukShetraM kurukShetrAtsarasvatIm |
sarasvatyAshcha tIrthAni tIrthebhyashcha pRRithUdakam || 125||

uttame sarvatIrthAnAM yastyajedAtmanastanum |
pRRithUdake japyaparo nainaM shvomaraNaM tapet || 126||

gItaM sanatkumAreNa vyAsena cha mahAtmanA |
vede cha niyataM rAjanabhigachChetpRRithUdakam || 127||

pRRithUdakAtpuNyatamaM nAnyattIrthaM narottama |
etanmedhyaM pavitraM cha pAvanaM cha na sa.nshayaH || 128||

tatra snAtvA divaM yAnti api pApakRRito janAH |
pRRithUdake narashreShTha prAhurevaM manIShiNaH || 129||

madhusravaM cha tatraiva tIrthaM bharatasattama |
tatra snAtvA naro rAjangosahasraphalaM labhet || 130||

tato gachChennarashreShTha tIrthaM devyA yathAkramam |
sarasvatyAruNAyAshcha sa~NgamaM lokavishrutam || 131||

trirAtropoShitaH snAtvA muchyate brahmahatyayA |
agniShTomAtirAtrAbhyAM phalaM vindati mAnavaH || 132||

AsaptamaM kulaM chaiva punAti bharatarShabha |
avatIrNaM cha tatraiva tIrthaM kurukulodvaha || 133||

viprANAmanukampArthaM darbhiNA nirmitaM purA || 133||

vratopanayanAbhyAM vA upavAsena vA dvijaH |
kriyAmantraishcha sa.nyukto brAhmaNaH syAnna sa.nshayaH || 134||

kriyAmantravihIno.api tatra snAtvA nararShabha |
chIrNavrato bhavedvipro dRRiShTametatpurAtane || 135||

samudrAshchApi chatvAraH samAnItAshcha darbhiNA |
yeShu snAto naravyAghra na durgatimavApnuyAt || 136||

phalAni gosahasrANAM chaturNAM vindate cha saH || 136||

tato gachCheta rAjendra tIrthaM shatasahasrakam |
sAhasrakaM cha tatraiva dve tIrthe lokavishrute || 137||

ubhayorhi naraH snAtvA gosahasraphalaM labhet |
dAnaM vApyupavAso vA sahasraguNitaM bhavet || 138||

tato gachCheta rAjendra reNukAtIrthamuttamam |
tatrAbhiShekaM kurvIta pitRRidevArchane rataH || 139||

sravapApavishuddhAtmA agniShTomaphalaM labhet || 139||

vimochanamupaspRRishya jitamanyurjitendriyaH |
pratigrahakRRitairdoShaiH sarvaiH sa parimuchyate || 140||

tataH pa~nchavaTaM gatvA brahmachArI jitendriyaH |
puNyena mahatA yuktaH satAM loke mahIyate || 141||

yatra yogeshvaraH sthANuH svayameva vRRiShadhvajaH |
tamarchayitvA deveshaM gamanAdeva sidhyati || 142||

aujasaM varuNaM tIrthaM dIpyate svena tejasA |
yatra brahmAdibhirdevairRRiShibhishcha tapodhanaiH || 143||

senApatyena devAnAmabhiShikto guhastadA || 143||

aujasasya tu pUrveNa kurutIrthaM kurUdvaha |
kurutIrthe naraH snAtvA brahmachArI jitendriyaH || 144||

sarvapApavishuddhAtmA kurulokaM prapadyate || 144||

svargadvAraM tato gachChenniyato niyatAshanaH |
svargalokamavApnoti brahmalokaM cha gachChati || 145||

tato gachChedanarakaM tIrthasevI narAdhipa |
tatra snAtvA naro rAjanna durgatimavApnuyAt || 146||

tatra brahmA svayaM nityaM devaiH saha mahIpate |
anvAsyate narashreShTha nArAyaNapurogamaiH || 147||

sAMnidhyaM chaiva rAjendra rudrapatnyAH kurUdvaha |
abhigamya cha tAM devIM na durgatimavApnuyAt || 148||

tatraiva cha mahArAja vishveshvaramumApatim |
abhigamya mahAdevaM muchyate sarvakilbiShaiH || 149||

nArAyaNaM chAbhigamya padmanAbhamari.ndamam |
shobhamAno mahArAja viShNulokaM prapadyate || 150||

tIrthe tu sarvadevAnAM snAtaH sa puruSharShabha |
sarvaduHkhaiH parityakto dyotate shashivatsadA || 151||

tataH svastipuraM gachChettIrthasevI narAdhipa |
pAvanaM tIrthamAsAdya tarpayetpitRRidevatAH || 152||

agniShTomasya yaj~nasya phalaM prApnoti mAnavaH || 152||

ga~NgAhradashcha tatraiva kUpashcha bharatarShabha |
tisraH koTyastu tIrthAnAM tasminkUpe mahIpate || 153||

tatra snAtvA naro rAjansvargalokaM prapadyate || 153||

ApagAyAM naraH snAtvA archayitvA maheshvaram |
gANapatyamavApnoti kulaM choddharate svakam || 154||

tataH sthANuvaTaM gachChettriShu lokeShu vishrutam |
tatra snAtvA sthito rAtriM rudralokamavApnuyAt || 155||

badarIpAchanaM gachChedvasiShThasyAshramaM tataH |
badaraM bhakShayettatra trirAtropoShito naraH || 156||

samyagdvAdasha varShANi badarAnbhakShayettu yaH |
trirAtropoShitashchaiva bhavettulyo narAdhipa || 157||

indramArgaM samAsAdya tIrthasevI narAdhipa |
ahorAtropavAsena shakraloke mahIyate || 158||

ekarAtraM samAsAdya ekarAtroShito naraH |
niyataH satyavAdI cha brahmaloke mahIyate || 159||

tato gachCheta dharmaj~na tIrthaM trailokyavishrutam |
AdityasyAshramo yatra tejorAshermahAtmanaH || 160||

tasmi.nstIrthe naraH snAtvA pUjayitvA vibhAvasum |
AdityalokaM vrajati kulaM chaiva samuddharet || 161||

somatIrthe naraH snAtvA tIrthasevI kurUdvaha |
somalokamavApnoti naro nAstyatra sa.nshayaH || 162||

tato gachCheta dharmaj~na dadhIchasya mahAtmanaH |
tIrthaM puNyatamaM rAjanpAvanaM lokavishrutam || 163||

yatra sArasvato rAjanso.a~NgirAstapaso nidhiH |
tasmi.nstIrthe naraH snAtvA vAjapeyaphalaM labhet || 164||

sArasvatIM gatiM chaiva labhate nAtra sa.nshayaH || 164||

tataH kanyAshramaM gachChenniyato brahmacharyavAn |
trirAtropoShito rAjannupavAsaparAyaNaH || 165||

labhetkanyAshataM divyaM brahmalokaM cha gachChati || 165||

tato gachCheta dharmaj~na tIrthaM saMnihitImapi |
yatra brahmAdayo devA RRiShayashcha tapodhanAH || 166||

mAsi mAsi samAyAnti puNyena mahatAnvitAH || 166||

saMnihityAmupaspRRishya rAhugraste divAkare |
ashvamedhashataM tena iShTaM bhavati shAshvatam || 167||

pRRithivyAM yAni tIrthAni antarikShacharANi cha |
nadyo nadAstaDAgAshcha sarvaprasravaNAni cha || 168||

udapAnAshcha vaprAshcha puNyAnyAyatanAni cha |
mAsi mAsi samAyAnti saMnihityAM na sa.nshayaH || 169||

yatki~nchidduShkRRitaM karma striyA vA puruShasya vA |
snAtamAtrasya tatsarvaM nashyate nAtra sa.nshayaH || 170||

padmavarNena yAnena brahmalokaM sa gachChati || 170||

abhivAdya tato yakShaM dvArapAlamarantukam |
koTirUpamupaspRRishya labhedbahu suvarNakam || 171||

ga~NgAhradashcha tatraiva tIrthaM bharatasattama |
tatra snAtastu dharmaj~na brahmachArI samAhitaH || 172||

rAjasUyAshvamedhAbhyAM phalaM vindati shAshvatam || 172||

pRRithivyAM naimiShaM puNyamantarikShe cha puShkaram |
trayANAmapi lokAnAM kurukShetraM vishiShyate || 173||

pA.nsavo.api kurukShetre vAyunA samudIritAH |
api duShkRRitakarmANaM nayanti paramAM gatim || 174||

dakShiNena sarasvatyA uttareNa dRRiShadvatIm |
ye vasanti kurukShetre te vasanti triviShTape || 175||

kurukShetraM gamiShyAmi kurukShetre vasAmyaham |
apyekAM vAchamutsRRijya sarvapApaiH pramuchyate || 176||

brahmavedI kurukShetraM puNyaM brahmarShisevitam |
tadAvasanti ye rAjanna te shochyAH katha~nchana || 177||

tarantukArantukayoryadantaraM  rAmahradAnAM cha machakrukasya |
etatkurukShetrasamantapa~nchakaM  pitAmahasyottaravediruchyate || 178||

\hrule

\medskip
                  82
\medskip

pulastya uvAcha||

tato gachCheta dharmaj~na dharmatIrthaM purAtanam |
tatra snAtvA naro rAjandharmashIlaH samAhitaH || 1||

AsaptamaM kulaM rAjanpunIte nAtra sa.nshayaH || 1||

tato gachCheta dharmaj~na kArApatanamuttamam |
agniShTomamavApnoti munilokaM cha gachChati || 2||

saugandhikaM vanaM rAja.nstato gachCheta mAnavaH |
yatra brahmAdayo devA RRiShayashcha tapodhanAH || 3||

siddhachAraNagandharvAH kiMnarAH samahoragAH |
tadvanaM pravishanneva sarvapApaiH pramuchyate || 4||

tato hi sA sarichChreShThA nadInAmuttamA nadI |
plakShAddevI srutA rAjanmahApuNyA sarasvatI || 5||

tatrAbhiShekaM kurvIta valmIkAnniHsRRite jale |
archayitvA pitR^IndevAnashvamedhaphalaM labhet || 6||

IshAnAdhyuShitaM nAma tatra tIrthaM sudurlabham |
ShaTsu shamyAnipAteShu valmIkAditi nishchayaH || 7||

kapilAnAM sahasraM cha vAjimedhaM cha vindati |
tatra snAtvA naravyAghra dRRiShTametatpurAtane || 8||

sugandhAM shatakumbhAM cha pa~nchayaj~nAM cha bhArata |
abhigamya narashreShTha svargaloke mahIyate || 9||

trishUlakhAtaM tatraiva tIrthamAsAdya bhArata |
tatrAbhiShekaM kurvIta pitRRidevArchane rataH || 10||

gANapatyaM sa labhate dehaM tyaktvA na sa.nshayaH || 10||

tato gachCheta rAjendra devyAH sthAnaM sudurlabham |
shAkambharIti vikhyAtA triShu lokeShu vishrutA || 11||

divyaM varShasahasraM hi shAkena kila suvrata |
AhAraM sA kRRitavatI mAsi mAsi narAdhipa || 12||

RRiShayo.abhyAgatAstatra devyA bhaktyA tapodhanAH |
AtithyaM cha kRRitaM teShAM shAkena kila bhArata || 13||

tataH shAkambharItyeva nAma tasyAH pratiShThitam || 13||

shAkambharIM samAsAdya brahmachArI samAhitaH |
trirAtramuShitaH shAkaM bhakShayenniyataH shuchiH || 14||

shAkAhArasya yatsamyagvarShairdvAdashabhiH phalam |
tatphalaM tasya bhavati devyAshChandena bhArata || 15||

tato gachChetsuvarNAkShaM triShu lokeShu vishrutam |
yatra viShNuH prasAdArthaM rudramArAdhayatpurA || 16||

varA.nshcha subahU.Nllebhe daivateShu sudurlabhAn |
uktashcha tripuraghnena parituShTena bhArata || 17||

api chAsmatpriyataro loke kRRiShNa bhaviShyasi |
tvanmukhaM cha jagatkRRitsnaM bhaviShyati na sa.nshayaH || 18||

tatrAbhigamya rAjendra pUjayitvA vRRiShadhvajam |
ashvamedhamavApnoti gANapatyaM cha vindati || 19||

dhUmAvatIM tato gachChettriratropoShito naraH |
manasA prArthitAnkAmA.Nllabhate nAtra sa.nshayaH || 20||

devyAstu dakShiNArdhena rathAvarto narAdhipa |
tatrAroheta dharmaj~na shraddadhAno jitendriyaH || 21||

mahAdevaprasAdAddhi gachCheta paramAM gatim || 21||

pradakShiNamupAvRRitya gachCheta bharatarShabha |
dhArAM nAma mahAprAj~na sarvapApapraNAshinIm || 22||

tatra snAtvA naravyAghra na shochati narAdhipa || 22||

tato gachCheta dharmaj~na namaskRRitya mahAgirim |
svargadvAreNa yattulyaM ga~NgAdvAraM na sa.nshayaH || 23||

tatrAbhiShekaM kurvIta koTitIrthe samAhitaH |
puNDarIkamavApnoti kulaM chaiva samuddharet || 24||

saptaga~Nge triga~Nge cha shakrAvarte cha tarpayan |
devAnpitR^I.nshcha vidhivatpuNyaloke mahIyate || 25||

tataH kanakhale snAtvA trirAtropoShito naraH |
ashvamedhamavApnoti svargalokaM cha gachChati || 26||

kapilAvaTaM cha gachCheta tIrthasevI narAdhipa |
uShyaikAM rajanIM tatra gosahasraphalaM labhet || 27||

nAgarAjasya rAjendra kapilasya mahAtmanAH |
tIrthaM kuruvarashreShTha sarvalokeShu vishrutam || 28||

tatrAbhiShekaM kurvIta nAgatIrthe narAdhipa |
kapilAnAM sahasrasya phalaM prApnoti mAnavaH || 29||

tato lalitikAM gachChechChantanostIrthamuttamam |
tatra snAtvA naro rAjanna durgatimavApnuyAt || 30||

ga~NgAsa~Ngamayoshchaiva snAti yaH sa~Ngame naraH |
dashAshvamedhAnApnoti kulaM chaiva samuddharet || 31||

tato gachCheta rAjendra sugandhAM lokavishrutAm |
sarvapApavishuddhAtmA brahmaloke mahIyate || 32||

rudrAvartaM tato gachChettIrthasevI narAdhipa |
tatra snAtvA naro rAjansvargaloke mahIyate || 33||

ga~NgAyAshcha narashreShTha sarasvatyAshcha sa~Ngame |
snAto.ashvamedhamApnoti svargalokaM cha gachChati || 34||

bhadrakarNeshvaraM gatvA devamarchya yathAvidhi |
na durgatimavApnoti svargalokaM cha gachChati || 35||

tataH kubjAmrakaM gachChettIrthasevI yathAkramam |
gosahasramavApnoti svargalokaM cha gachChati || 36||

arundhatIvaTaM gachChettIrthasevI narAdhipa |
sAmudrakamupaspRRishya trirAtropoShito naraH || 37||

gosahasraphalaM vindetkulaM chaiva samuddharet || 37||

brahmAvartaM tato gachChedbrahmachArI samAhitaH |
ashvamedhamavApnoti svargalokaM cha gachChati || 38||

yamunAprabhavaM gatvA upaspRRishya cha yAmune |
ashvamedhaphalaM labdhvA svargaloke mahIyate || 39||

darvIsa~NkramaNaM prApya tIrthaM trailokyavishrutam |
ashvamedhamavApnoti svargalokaM cha gachChati || 40||

sindhoshcha prabhavaM gatvA siddhagandharvasevitam |
tatroShya rajanIH pa~ncha vindyAdbahu suvarNakam || 41||

atha vedIM samAsAdya naraH paramadurgamAm |
ashvamedhamavApnoti gachChechchaushanasIM gatim || 42||

RRiShikulyAM samAsAdya vAsiShThaM chaiva bhArata |
vAsiShThaM samatikramya sarve varNA dvijAtayaH || 43||

RRiShikulyAM naraH snAtvA RRiShilokaM prapadyate |
yadi tatra vasenmAsaM shAkAhAro narAdhipa || 44||

bhRRigutu~NgaM samAsAdya vAjimedhaphalaM labhet |
gatvA vIrapramokShaM cha sarvapApaiH pramuchyate || 45||

kRRittikAmaghayoshchaiva tIrthamAsAdya bhArata |
agniShTomAtirAtrAbhyAM phalaM prApnoti puNyakRRit || 46||

tataH sandhyAM samAsAdya vidyAtIrthamanuttamam |
upaspRRishya cha vidyAnAM sarvAsAM pArago bhavet || 47||

mahAshrame vasedrAtriM sarvapApapramochane |
ekakAlaM nirAhAro lokAnAvasate shubhAn || 48||

ShaShThakAlopavAsena mAsamuShya mahAlaye |
sarvapApavishuddhAtmA vindyAdbahu suvarNakam || 49||

atha vetasikAM gatvA pitAmahaniShevitAm |
ashvamedhamavApnoti gachChechchaushanasIM gatim || 50||

atha sundarikAtIrthaM prApya siddhaniShevitam |
rUpasya bhAgI bhavati dRRiShTametatpurAtane || 51||

tato vai brAhmaNIM gatvA brahmachArI jitendriyaH |
padmavarNena yAnena brahmalokaM prapadyate || 52||

tatashcha naimiShaM gachChetpuNyaM siddhaniShevitam |
tatra nityaM nivasati brahmA devagaNairvRRitaH || 53||

naimiShaM prArthayAnasya pApasyArdhaM praNashyati |
praviShTamAtrastu naraH sarvapApaiH pramuchyate || 54||

tatra mAsaM vaseddhIro naimiShe tIrthatatparaH |
pRRithivyAM yAni tIrthAni naimiShe tAni bhArata || 55||

abhiShekakRRitastatra niyato niyatAshanaH |
gavAmayasya yaj~nasya phalaM prApnoti bhArata || 56||

punAtyAsaptamaM chaiva kulaM bharatasattama || 56||

yastyajennaimiShe prANAnupavAsaparAyaNaH |
sa modetsvargalokastha evamAhurmanIShiNaH || 57||

nityaM puNyaM cha medhyaM cha naimiShaM nRRipasattama || 57||

ga~NgodbhedaM samAsAdya trirAtropoShito naraH |
vAjapeyamavApnoti brahmabhUtashcha jAyate || 58||

sarasvatIM samAsAdya tarpayetpitRRidevatAH |
sArasvateShu lokeShu modate nAtra sa.nshayaH || 59||

tatashcha bAhudAM gachChedbrahmachArI samAhitaH |
devasatrasya yaj~nasya phalaM prApnoti mAnavaH || 60||

tatashchIravatIM gachChetpuNyAM puNyatamairvRRitAm |
pitRRidevArchanarato vAjapeyamavApnuyAt || 61||

vimalAshokamAsAdya virAjati yathA shashI |
tatroShya rajanImekAM svargaloke mahIyate || 62||

gopratAraM tato gachChetsarayvAstIrthamuttamam |
yatra rAmo gataH svargaM sabhRRityabalavAhanaH || 63||

dehaM tyaktvA divaM yAtastasya tIrthasya tejasA |
rAmasya cha prasAdena vyavasAyAchcha bhArata || 64||

tasmi.nstIrthe naraH snAtvA gopratAre narAdhipa |
sarvapApavishuddhAtmA svargaloke mahIyate || 65||

rAmatIrthe naraH snAtvA gomatyAM kurunandana |
ashvamedhamavApnoti punAti cha kulaM naraH || 66||

shatasAhasrikaM tatra tIrthaM bharatasattama |
tatropasparshanaM kRRitvA niyato niyatAshanaH || 67||

gosahasraphalaM puNyaM prApnoti bharatarShabha || 67||

tato gachCheta rAjendra bhartRRisthAnamanuttamam |
koTitIrthe naraH snAtvA archayitvA guhaM nRRipa || 68||

gosahasraphalaM vindettejasvI cha bhavennaraH || 68||

tato vArANasIM gatvA archayitvA vRRiShadhvajam |
kapilAhrade naraH snAtvA rAjasUyaphalaM labhet || 69||

mArkaNDeyasya rAjendra tIrthamAsAdya durlabham |
gomatIga~Ngayoshchaiva sa~Ngame lokavishrute || 70||

agniShTomamavApnoti kulaM chaiva samuddharet || 70||

tato gayAM samAsAdya brahmachArI jitendriyaH |
ashvamedhamavApnoti gamanAdeva bhArata || 71||

tatrAkShayavaTo nAma triShu lokeShu vishrutaH |
pitR^INAM tatra vai dattamakShayaM bhavati prabho || 72||

mahAnadyAmupaspRRishya tarpayetpitRRidevatAH |
akShayAnprApnuyAllokAnkulaM chaiva samuddharet || 73||

tato brahmasaro gachCheddharmAraNyopashobhitam |
pauNDarIkamavApnoti prabhAtAmeva sharvarIm || 74||

tasminsarasi rAjendra brahmaNo yUpa uchChritaH |
yUpaM pradakShiNaM kRRitvA vAjapeyaphalaM labhet || 75||

tato gachCheta rAjendra dhenukAM lokavishrutAm |
ekarAtroShito rAjanprayachChettiladhenukAm || 76||

sarvapApavishuddhAtmA somalokaM vrajeddhruvam || 76||

tatra chihnaM mahArAja adyApi hi na sa.nshayaH |
kapilA saha vatsena parvate vicharatyuta || 77||

savatsAyAH padAni sma dRRishyante.adyApi bhArata || 77||

teShUpaspRRishya rAjendra padeShu nRRipasattama |
yatki~nchidashubhaM karma tatpraNashyati bhArata || 78||

tato gRRidhravaTaM gachChetsthAnaM devasya dhImataH |
snAyIta bhasmanA tatra abhigamya vRRiShadhvajam || 79||

brAhmaNena bhavechchIrNaM vrataM dvAdashavArShikam |
itareShAM tu varNAnAM sarvapApaM praNashyati || 80||

gachCheta tata udyantaM parvataM gItanAditam |
sAvitraM tu padaM tatra dRRishyate bharatarShabha || 81||

tatra sandhyAmupAsIta brAhmaNaH sa.nshitavrataH |
upAstA cha bhavetsandhyA tena dvAdashavArShikI || 82||

yonidvAraM cha tatraiva vishrutaM bharatarShabha |
tatrAbhigamya muchyeta puruSho yonisa~NkarAt || 83||

kRRiShNashuklAvubhau pakShau gayAyAM yo vasennaraH |
punAtyAsaptamaM rAjankulaM nAstyatra sa.nshayaH || 84||

eShTavyA bahavaH putrA yadyeko.api gayAM vrajet |
yajeta vAshvamedhena nIlaM vA vRRiShamutsRRijet || 85||

tataH phalguM vrajedrAja.nstIrthasevI narAdhipa |
ashvamedhamavApnoti siddhiM cha mahatIM vrajet || 86||

tato gachCheta rAjendra dharmapRRiShThaM samAhitaH |
yatra dharmo mahArAja nityamAste yudhiShThira || 87||

abhigamya tatastatra vAjimedhaphalaM labhet || 87||

tato gachCheta rAjendra brahmaNastIrthamuttamam |
tatrArchayitvA rAjendra brahmANamamitaujasam || 88||

rAjasUyAshvamedhAbhyAM phalaM prApnoti mAnavaH || 88||

tato rAjagRRihaM gachChettIrthasevI narAdhipa |
upaspRRishya tapodeShu kAkShIvAniva modate || 89||

yakShiNyA naityakaM tatra prAshnIta puruShaH shuchiH |
yakShiNyAstu prasAdena muchyate bhrUNahatyayA || 90||

maNinAgaM tato gatvA gosahasraphalaM labhet |
naityakaM bhu~njate yastu maNinAgasya mAnavaH || 91||

daShTasyAshIviSheNApi na tasya kramate viSham |
tatroShya rajanImekAM sarvapApaiH pramuchyate || 92||

tato gachCheta brahmarShergautamasya vanaM nRRipa |
ahalyAyA hrade snAtvA vrajeta paramAM gatim || 93||

abhigamya shriyaM rAjanvindate shriyamuttamAm || 93||

tatrodapAno dharmaj~na triShu lokeShu vishrutaH |
tatrAbhiShekaM kRRitvA tu vAjimedhamavApnuyAt || 94||

janakasya tu rAjarSheH kUpastridashapUjitaH |
tatrAbhiShekaM kRRitvA tu viShNulokamavApnuyAt || 95||

tato vinashanaM gachChetsarvapApapramochanam |
vAjapeyamavApnoti somalokaM cha gachChati || 96||

gaNDakIM tu samAsAdya sarvatIrthajalodbhavAm |
vAjapeyamavApnoti sUryalokaM cha gachChati || 97||

tato.adhiva.nshyaM dharmaj~na samAvishya tapovanam |
guhyakeShu mahArAja modate nAtra sa.nshayaH || 98||

kampanAM tu samAsAdya nadIM siddhaniShevitAm |
puNDarIkamavApnoti sUryalokaM cha gachChati || 99||

tato vishAlAmAsAdya nadIM trailokyavishrutAm |
agniShTomamavApnoti svargalokaM cha gachChati || 100||

atha mAheshvarIM dhArAM samAsAdya narAdhipa |
ashvamedhamavApnoti kulaM chaiva samuddharet || 101||

divaukasAM puShkariNIM samAsAdya naraH shuchiH |
na durgatimavApnoti vAjapeyaM cha vindati || 102||

maheshvarapadaM gachChedbrahmachArI samAhitaH |
maheshvarapade snAtvA vAjimedhaphalaM labhet || 103||

tatra koTistu tIrthAnAM vishrutA bharatarShabha |
kUrmarUpeNa rAjendra asureNa durAtmanA || 104||

hriyamANAhRRitA rAjanviShNunA prabhaviShNunA || 104||

tatrAbhiShekaM kurvANastIrthakoTyAM yudhiShThira |
puNDarIkamavApnoti viShNulokaM cha gachChati || 105||

tato gachCheta rAjendra sthAnaM nArAyaNasya tu |
sadA saMnihito yatra harirvasati bhArata || 106||

shAlagrAma iti khyAto viShNoradbhutakarmaNaH || 106||

abhigamya trilokeshaM varadaM viShNumavyayam |
ashvamedhamavApnoti viShNulokaM cha gachChati || 107||

tatrodapAno dharmaj~na sarvapApapramochanaH |
samudrAstatra chatvAraH kUpe saMnihitAH sadA || 108||

tatropaspRRishya rAjendra na durgatimavApnuyAt || 108||

abhigamya mahAdevaM varadaM viShNumavyayam |
virAjati yathA soma RRiNairmukto yudhiShThira || 109||

jAtismara upaspRRishya shuchiH prayatamAnasaH |
jAtismaratvaM prApnoti snAtvA tatra na sa.nshayaH || 110||

vaTeshvarapuraM gatvA archayitvA tu keshavam |
IpsitA.Nllabhate kAmAnupavAsAnna sa.nshayaH || 111||

tatastu vAmanaM gatvA sarvapApapramochanam |
abhivAdya hariM devaM na durgatimavApnuyAt || 112||

bharatasyAshramaM gatvA sarvapApapramochanam |
kaushikIM tatra seveta mahApAtakanAshinIm || 113||

rAjasUyasya yaj~nasya phalaM prApnoti mAnavaH || 113||

tato gachCheta dharmaj~na champakAraNyamuttamam |
tatroShya rajanImekAM gosahasraphalaM labhet || 114||

atha jyeShThilamAsAdya tIrthaM paramasaMmatam |
upoShya rajanImekAmagniShTomaphalaM labhet || 115||

tatra vishveshvaraM dRRiShTvA devyA saha mahAdyutim |
mitrAvaruNayorlokAnApnoti puruSharShabha || 116||

kanyAsa.nvedyamAsAdya niyato niyatAshanaH |
manoH prajApaterlokAnApnoti bharatarShabha || 117||

kanyAyAM ye prayachChanti pAnamannaM cha bhArata |
tadakShayamiti prAhurRRiShayaH sa.nshitavratAH || 118||

nishchIrAM cha samAsAdya triShu lokeShu vishrutAm |
ashvamedhamavApnoti viShNulokaM cha gachChati || 119||

ye tu dAnaM prayachChanti nishchIrAsa~Ngame narAH |
te yAnti narashArdUla brahmalokaM na sa.nshayaH || 120||

tatrAshramo vasiShThasya triShu lokeShu vishrutaH |
tatrAbhiShekaM kurvANo vAjapeyamavApnuyAt || 121||

devakUTaM samAsAdya brahmarShigaNasevitam |
ashvamedhamavApnoti kulaM chaiva samuddharet || 122||

tato gachCheta rAjendra kaushikasya munerhradam |
yatra siddhiM parAM prApto vishvAmitro.atha kaushikaH || 123||

tatra mAsaM vasedvIra kaushikyAM bharatarShabha |
ashvamedhasya yatpuNyaM tanmAsenAdhigachChati || 124||

sarvatIrthavare chaiva yo vaseta mahAhrade |
na durgatimavApnoti vindedbahu suvarNakam || 125||

kumAramabhigatvA cha vIrAshramanivAsinam |
ashvamedhamavApnoti naro nAstyatra sa.nshayaH || 126||

agnidhArAM samAsAdya triShu lokeShu vishrutAm |
agniShTomamavApnoti na cha svargAnnivartate || 127||

pitAmahasaro gatvA shailarAjapratiShThitam |
tatrAbhiShekaM kurvANo agniShTomaphalaM labhet || 128||

pitAmahasya sarasaH prasrutA lokapAvanI |
kumAradhArA tatraiva triShu lokeShu vishrutA || 129||

yatra snAtvA kRRitArtho.asmItyAtmAnamavagachChati |
ShaShThakAlopavAsena muchyate brahmahatyayA || 130||

shikharaM vai mahAdevyA gauryAstrailokyavishrutam |
samAruhya naraH shrAddhaH stanakuNDeShu sa.nvishet || 131||

tatrAbhiShekaM kurvANaH pitRRidevArchane rataH |
hayamedhamavApnoti shakralokaM cha gachChati || 132||

tAmrAruNaM samAsAdya brahmachArI samAhitaH |
ashvamedhamavApnoti shakralokaM cha gachChati || 133||

nandinyAM cha samAsAdya kUpaM tridashasevitam |
naramedhasya yatpuNyaM tatprApnoti kurUdvaha || 134||

kAlikAsa~Ngame snAtvA kaushikyAruNayoryataH |
trirAtropoShito vidvAnsarvapApaiH pramuchyate || 135||

urvashItIrthamAsAdya tataH somAshramaM budhaH |
kumbhakarNAshrame snAtvA pUjyate bhuvi mAnavaH || 136||

snAtvA kokAmukhe puNye brahmachArI yatavrataH |
jAtismaratvaM prApnoti dRRiShTametatpurAtane || 137||

sakRRinnandAM samAsAdya kRRitAtmA bhavati dvijaH |
sarvapApavishuddhAtmA shakralokaM cha gachChati || 138||

RRiShabhadvIpamAsAdya sevyaM krau~nchaniShUdanam |
sarasvatyAmupaspRRishya vimAnastho virAjate || 139||

auddAlakaM mahArAja tIrthaM muniniShevitam |
tatrAbhiShekaM kurvIta sarvapApaiH pramuchyate || 140||

dharmatIrthaM samAsAdya puNyaM brahmarShisevitam |
vAjapeyamavApnoti naro nAstyatra sa.nshayaH || 141||

tathA champAM samAsAdya bhAgIrathyAM kRRitodakaH |
daNDArkamabhigamyaiva gosahasraphalaM labhet || 142||

laveDikAM tato gachChetpuNyAM puNyopasevitAm |
vAjapeyamavApnoti vimAnasthashcha pUjyate || 143||

\hrule

\medskip
                  83
\medskip

pulastya uvAcha||

atha sandhyAM samAsAdya sa.nvedyaM tIrthamuttamam |
upaspRRishya naro vidvAnbhavennAstyatra sa.nshayaH || 1||

rAmasya cha prasAdena tIrthaM rAjankRRitaM purA |
tallohityaM samAsAdya vindyAdbahu suvarNakam || 2||

karatoyAM samAsAdya trirAtropoShito naraH |
ashvamedhamavApnoti kRRite paitAmahe vidhau || 3||

ga~NgAyAstvatha rAjendra sAgarasya cha sa~Ngame |
ashvamedhaM dashaguNaM pravadanti manIShiNaH || 4||

ga~NgAyAstvaparaM dvIpaM prApya yaH snAti bhArata |
trirAtropoShito rAjansarvakAmAnavApnuyAt || 5||

tato vaitaraNIM gatvA nadIM pApapramochanIm |
virajaM tIrthamAsAdya virAjati yathA shashI || 6||

prabhavechcha kule puNye sarvapApaM vyapohati |
gosahasraphalaM labdhvA punAti cha kulaM naraH || 7||

shoNasya jyotirathyAshcha sa~Ngame nivasa~nshuchiH |
tarpayitvA pitR^IndevAnagniShTomaphalaM labhet || 8||

shoNasya narmadAyAshcha prabhave kurunandana |
va.nshagulma upaspRRishya vAjimedhaphalaM labhet || 9||

RRiShabhaM tIrthamAsAdya koshalAyAM narAdhipa |
vAjapeyamavApnoti trirAtropoShito naraH || 10||

koshalAyAM samAsAdya kAlatIrtha upaspRRishet |
vRRishabhaikAdashaphalaM labhate nAtra sa.nshayaH || 11||

puShpavatyAmupaspRRishya trirAtropoShito naraH |
gosahasraphalaM vindyAtkulaM chaiva samuddharet || 12||

tato badarikAtIrthe snAtvA prayatamAnasaH |
dIrghamAyuravApnoti svargalokaM cha gachChati || 13||

tato mahendramAsAdya jAmadagnyaniShevitam |
rAmatIrthe naraH snAtvA vAjimedhaphalaM labhet || 14||

mata~Ngasya tu kedArastatraiva kurunandana |
tatra snAtvA naro rAjangosahasraphalaM labhet || 15||

shrIparvataM samAsAdya nadItIra upaspRRishet |
ashvamedhamavApnoti svargalokaM cha gachChati || 16||

shrIparvate mahAdevo devyA saha mahAdyutiH |
nyavasatparamaprIto brahmA cha tridashairvRRitaH || 17||

tatra devahrade snAtvA shuchiH prayatamAnasaH |
ashvamedhamavApnoti parAM siddhiM cha gachChati || 18||

RRiShabhaM parvataM gatvA pANDyeShu surapUjitam |
vAjapeyamavApnoti nAkapRRiShThe cha modate || 19||

tato gachCheta kAverIM vRRitAmapsarasAM gaNaiH |
tatra snAtvA naro rAjangosahasraphalaM labhet || 20||

tatastIre samudrasya kanyAtIrtha upaspRRishet |
tatropaspRRishya rAjendra sarvapApaiH pramuchyate || 21||

atha gokarNamAsAdya triShu lokeShu vishrutam |
samudramadhye rAjendra sarvalokanamaskRRitam || 22||

yatra brahmAdayo devA RRiShayashcha tapodhanAH |
bhUtayakShapishAchAshcha kiMnarAH samahoragAH || 23||

siddhachAraNagandharvA mAnuShAH pannagAstathA |
saritaH sAgarAH shailA upAsanta umApatim || 24||

tatreshAnaM samabhyarchya trirAtropoShito naraH |
dashAshvamedhamApnoti gANapatyaM cha vindati || 25||

uShya dvAdasharAtraM tu kRRitAtmA bhavate naraH || 25||

tata eva tu gAyatryAH sthAnaM trailokyavishrutam |
trirAtramuShitastatra gosahasraphalaM labhet || 26||

nidarshanaM cha pratyakShaM brAhmaNAnAM narAdhipa |
gAyatrIM paThate yastu yonisa~NkarajastathA || 27||

gAthA vA gItikA vApi tasya sampadyate nRRipa || 27||

sa.nvartasya tu viprarShervApImAsAdya durlabhAm |
rUpasya bhAgI bhavati subhagashchaiva jAyate || 28||

tato veNNAM samAsAdya tarpayetpitRRidevatAH |
mayUraha.nsasa.nyuktaM vimAnaM labhate naraH || 29||

tato godAvarIM prApya nityaM siddhaniShevitAm |
gavAmayamavApnoti vAsukerlokamApnuyAt || 30||

veNNAyAH sa~Ngame snAtvA vAjapeyaphalaM labhet |
varadAsa~Ngame snAtvA gosahasraphalaM labhet || 31||

brahmasthAnaM samAsAdya trirAtramuShito naraH |
gosahasraphalaM vindetsvargalokaM cha gachChati || 32||

kushaplavanamAsAdya brahmachArI samAhitaH |
trirAtramuShitaH snAtvA ashvamedhaphalaM labhet || 33||

tato devahrade ramye kRRiShNaveNNAjalodbhave |
jAtimAtrahrade chaiva tathA kanyAshrame nRRipa || 34||

yatra kratushatairiShTvA devarAjo divaM gataH |
agniShTomashataM vindedgamanAdeva bhArata || 35||

sarvadevahrade snAtvA gosahasraphalaM labhet |
jAtimAtrahrade snAtvA bhavejjAtismaro naraH || 36||

tato.avApya mahApuNyAM payoShNIM saritAM varAm |
pitRRidevArchanarato gosahasraphalaM labhet || 37||

daNDakAraNyamAsAdya mahArAja upaspRRishet |
gosahasraphalaM tatra snAtamAtrasya bhArata || 38||

sharabha~NgAshramaM gatvA shukasya cha mahAtmanaH |
na durgatimavApnoti punAti cha kulaM naraH || 39||

tataH shUrpArakaM gachChejjAmadagnyaniShevitam |
rAmatIrthe naraH snAtvA vindyAdbahu suvarNakam || 40||

saptagodAvare snAtvA niyato niyatAshanaH |
mahatpuNyamavApnoti devalokaM cha gachChati || 41||

tato devapathaM gachChenniyato niyatAshanaH |
devasatrasya yatpuNyaM tadavApnoti mAnavaH || 42||

tu~NgakAraNyamAsAdya brahmachArI jitendriyaH |
vedAnadhyApayattatra RRiShiH sArasvataH purA || 43||

tatra vedAnpranaShTA.nstu munera~NgirasaH sutaH |
upaviShTo maharShINAmuttarIyeShu bhArata || 44||

o~NkAreNa yathAnyAyaM samyaguchchAritena cha |
yena yatpUrvamabhyastaM tattasya samupasthitam || 45||

RRiShayastatra devAshcha varuNo.agniH prajApatiH |
harirnArAyaNo devo mahAdevastathaiva cha || 46||

pitAmahashcha bhagavAndevaiH saha mahAdyutiH |
bhRRiguM niyojayAmAsa yAjanArthe mahAdyutim || 47||

tataH sa chakre bhagavAnRRiShINAM vidhivattadA |
sarveShAM punarAdhAnaM vidhidRRiShTena karmaNA || 48||

AjyabhAgena vai tatra tarpitAstu yathAvidhi |
devAstribhuvaNaM yAtA RRiShayashcha yathAsukham || 49||

tadaraNyaM praviShTasya tu~NgakaM rAjasattama |
pApaM praNashyate sarvaM striyo vA puruShasya vA || 50||

tatra mAsaM vaseddhIro niyato niyatAshanaH |
brahmalokaM vrajedrAjanpunIte cha kulaM naraH || 51||

medhAvikaM samAsAdya pitR^IndevA.nshcha tarpayet |
agniShTomamavApnoti smRRitiM medhAM cha vindati || 52||

tataH kAla~njaraM gatvA parvataM lokavishrutam |
tatra devahrade snAtvA gosahasraphalaM labhet || 53||

AtmAnaM sAdhayettatra girau kAla~njare nRRipa |
svargaloke mahIyeta naro nAstyatra sa.nshayaH || 54||

tato girivarashreShThe chitrakUTe vishAM pate |
mandAkinIM samAsAdya nadIM pApapramochanIm || 55||

tatrAbhiShekaM kurvANaH pitRRidevArchane rataH |
ashvamedhamavApnoti gatiM cha paramAM vrajet || 56||

tato gachCheta rAjendra bhartRRisthAnamanuttamam |
yatra devo mahAseno nityaM saMnihito nRRipaH || 57||

pumA.nstatra narashreShTha gamanAdeva sidhyati |
koTitIrthe naraH snAtvA gosahasraphalaM labhet || 58||

pradakShiNamupAvRRitya jyeShThasthAnaM vrajennaraH |
abhigamya mahAdevaM virAjati yathA shashI || 59||

tatra kUpo mahArAja vishruto bharatarShabha |
samudrAstatra chatvAro nivasanti yudhiShThira || 60||

tatropaspRRishya rAjendra kRRitvA chApi pradakShiNam |
niyatAtmA naraH pUto gachCheta paramAM gatim || 61||

tato gachChetkurushreShTha shRRi~NgaverapuraM mahat |
yatra tIrNo mahArAja rAmo dAsharathiH purA || 62||

ga~NgAyAM tu naraH snAtvA brahmachArI samAhitaH |
vidhUtapApmA bhavati vAjapeyaM cha vindati || 63||

abhigamya mahAdevamabhyarchya cha narAdhipa |
pradakShiNamupAvRRitya gANapatyamavApnuyAt || 64||

tato gachCheta rAjendra prayAgamRRiShisa.nstutam |
yatra brahmAdayo devA dishashcha sadigIshvarAH || 65||

lokapAlAshcha sAdhyAshcha nairRRitAH pitarastathA |
sanatkumArapramukhAstathaiva paramarShayaH || 66||

a~NgiraHpramukhAshchaiva tathA brahmarShayo.apare |
tathA nAgAH suparNAshcha siddhAshchakracharAstathA || 67||

saritaH sAgarAshchaiva gandharvApsarasastathA |
harishcha bhagavAnAste prajApatipuraskRRitaH || 68||

tatra trINyagnikuNDAni yeShAM madhye cha jAhnavI |
prayAgAdabhiniShkrAntA sarvatIrthapuraskRRitA || 69||

tapanasya sutA tatra triShu lokeShu vishrutA |
yamunA ga~NgayA sArdhaM sa~NgatA lokapAvanI || 70||

ga~NgAyamunayormadhyaM pRRithivyA jaghanaM smRRitam |
prayAgaM jaghanasyAntamupasthamRRiShayo viduH || 71||

prayAgaM sapratiShThAnaM kambalAshvatarau tathA |
tIrthaM bhogavatI chaiva vedI proktA prajApateH || 72||

tatra vedAshcha yaj~nAshcha mUrtimanto yudhiShThira |
prajApatimupAsante RRiShayashcha mahAvratAH || 73||

yajante kratubhirdevAstathA chakracharA nRRipa || 73||

tataH puNyatamaM nAsti triShu lokeShu bhArata |
prayAgaH sarvatIrthebhyaH prabhavatyadhikaM vibho || 74||

shravaNAttasya tIrthasya nAmasa~NkIrtanAdapi |
mRRittikAlambhanAdvApi naraH pApAtpramuchyate || 75||

tatrAbhiShekaM yaH kuryAtsa~Ngame sa.nshitavrataH |
puNyaM sa phalamApnoti rAjasUyAshvamedhayoH || 76||

eShA yajanabhUmirhi devAnAmapi satkRRitA |
tatra dattaM sUkShmamapi mahadbhavati bhArata || 77||

na vedavachanAttAta na lokavachanAdapi |
matirutkramaNIyA te prayAgamaraNaM prati || 78||

dasha tIrthasahasrANi ShaShTikoTtyastathAparAH |
yeShAM sAMnidhyamatraiva kIrtitaM kurunandana || 79||

chAturvede cha yatpuNyaM satyavAdiShu chaiva yat |
snAta eva tadApnoti ga~NgAyamunasa~Ngame || 80||

tatra bhogavatI nAma vAsukestIrthamuttamam |
tatrAbhiShekaM yaH kuryAtso.ashvamedhamavApnuyAt || 81||

tatra ha.nsaprapatanaM tIrthaM trailokyavishrutam |
dashAshvamedhikaM chaiva ga~NgAyAM kurunandana || 82||

yatra ga~NgA mahArAja sa deshastattapovanam |
siddhakShetraM tu tajj~neyaM ga~NgAtIrasamAshritam || 83||

idaM satyaM dvijAtInAM sAdhUnAmAtmajasya cha |
suhRRidAM cha japetkarNe shiShyasyAnugatasya cha || 84||

idaM dharmyamidaM puNyamidaM medhyamidaM sukham |
idaM svargyamidaM ramyamidaM pAvanamuttamam || 85||

maharShINAmidaM guhyaM sarvapApapramochanam |
adhItya dvijamadhye cha nirmalatvamavApnuyAt || 86||

yashchedaM shRRiNuyAnnityaM tIrthapuNyaM sadA shuchiH |
jAtIH sa smarate bahvIrnAkapRRiShThe cha modate || 87||

gamyAnyapi cha tIrthAni kIrtitAnyagamAni cha |
manasA tAni gachCheta sarvatIrthasamIkShayA || 88||

etAni vasubhiH sAdhyairAdityairmarudashvibhiH |
RRiShibhirdevakalpaishcha shritAni sukRRitaiShibhiH || 89||

evaM tvamapi kauravya vidhinAnena suvrata |
vraja tIrthAni niyataH puNyaM puNyena vardhate || 90||

bhAvitaiH kAraNaiH pUrvamAstikyAchChrutidarshanAt |
prApyante tAni tIrthAni sadbhiH shiShTAnudarshibhiH || 91||

nAvrato nAkRRitAtmA cha nAshuchirna cha taskaraH |
snAti tIrtheShu kauravya na cha vakramatirnaraH || 92||

tvayA tu samyagvRRittena nityaM dharmArthadarshinA |
pitarastAritAstAta sarve cha prapitAmahAH || 93||

pitAmahapurogAshcha devAH sarShigaNA nRRipa |
tava dharmeNa dharmaj~na nityamevAbhitoShitAH || 94||

avApsyasi cha lokAnvai vasUnAM vAsavopama |
kIrtiM cha mahatIM bhIShma prApsyase bhuvi shAshvatIm || 95||

nArada uvAcha||

evamuktvAbhyanuj~nApya pulastyo bhagavAnRRiShiH |
prItaH prItena manasA tatraivAntaradhIyata || 96||

bhIShmashcha kurushArdUla shAstratattvArthadarshivAn |
pulastyavachanAchchaiva pRRithivImanuchakrame || 97||

anena vidhinA yastu pRRithivIM sa~nchariShyati |
ashvamedhashatasyAgryaM phalaM pretya sa bhokShyate || 98||

atashchAShTaguNaM pArtha prApsyase dharmamuttamam |
netA cha tvamRRiShInyasmAttena te.aShTaguNaM phalam || 99||

rakShogaNAvakIrNAni tIrthAnyetAni bhArata |
na gatirvidyate.anyasya tvAmRRite kurunandana || 100||

idaM devarShicharitaM sarvatIrthArthasa.nshritam |
yaH paThetkalyamutthAya sarvapApaiH pramuchyate || 101||

RRiShimukhyAH sadA yatra vAlmIkistvatha kAshyapaH |
Atreyastvatha kauNDinyo vishvAmitro.atha gautamaH || 102||

asito devalashchaiva mArkaNDeyo.atha gAlavaH |
bharadvAjo vasiShThashcha muniruddAlakastathA || 103||

shaunakaH saha putreNa vyAsashcha japatAM varaH |
durvAsAshcha munishreShTho gAlavashcha mahAtapAH || 104||

ete RRiShivarAH sarve tvatpratIkShAstapodhanAH |
ebhiH saha mahArAja tIrthAnyetAnyanuvraja || 105||

eSha vai lomasho nAma devarShiramitadyutiH |
sameShyati tvayA chaiva tena sArdhamanuvraja || 106||

mayA cha saha dharmaj~na tIrthAnyetAnyanuvraja |
prApsyase mahatIM kIrtiM yathA rAjA mahAbhiShaH || 107||

yathA yayAtirdharmAtmA yathA rAjA purUravAH |
tathA tvaM kurushArdUla svena dharmeNa shobhase || 108||

yathA bhagIratho rAjA yathA rAmashcha vishrutaH |
tathA tvaM sarvarAjabhyo bhrAjase rashmivAniva || 109||

yathA manuryathekShvAkuryathA pUrurmahAyashAH |
yathA vainyo mahAtejAstathA tvamapi vishrutaH || 110||

yathA cha vRRitrahA sarvAnsapatnAnnirdahatpurA |
tathA shatrukShayaM kRRitvA prajAstvaM pAlayiShyasi || 111||

svadharmavijitAmurvIM prApya rAjIvalochana |
khyAtiM yAsyasi dharmeNa kArtavIryArjuno yathA || 112||

vaishampAyana uvAcha||

evamAshvAsya rAjAnaM nArado bhagavAnRRiShiH |
anuj~nApya mahAtmAnaM tatraivAntaradhIyata || 113||

yudhiShThiro.api dharmAtmA tamevArthaM vichintayan |
tIrthayAtrAshrayaM puNyamRRiShINAM pratyavedayat || 114||

\hrule

\medskip
                  84
\medskip

vaishampAyana uvAcha||

bhrAtR^INAM matamAj~nAya nAradasya cha dhImataH |
pitAmahasamaM dhaumyaM prAha rAjA yudhiShThiraH || 1||

mayA sa puruShavyAghro jiShNuH satyaparAkramaH |
astrahetormahAbAhuramitAtmA vivAsitaH || 2||

sa hi vIro.anuraktashcha samarthashcha tapodhana |
kRRitI cha bhRRishamapyastre vAsudeva iva prabhuH || 3||

ahaM hyetAvubhau brahmankRRiShNAvarinighAtinau |
abhijAnAmi vikrAntau tathA vyAsaH pratApavAn || 4||

triyugau puNDarIkAkShau vAsudevadhana~njayau || 4||

nArado.api tathA veda so.apyasha.nsatsadA mama |
tathAhamapi jAnAmi naranArAyaNAvRRiShI || 5||

shakto.ayamityato matvA mayA sampreShito.arjunaH |
indrAdanavaraH shaktaH surasUnuH surAdhipam || 6||

draShTumastrANi chAdAtumindrAditi vivAsitaH || 6||

bhIShmadroNAvatirathau kRRipo drauNishcha durjayaH |
dhRRitarAShTrasya putreNa vRRitA yudhi mahAbalAH || 7||

sarve vedavidaH shUrAH sarve.astrakushalAstathA || 7||

yoddhukAmashcha pArthena satataM yo mahAbalaH |
sa cha divyAstravitkarNaH sUtaputro mahArathaH || 8||

so.ashvavegAnilabalaH sharArchistalanisvanaH |
rajodhUmo.astrasantApo dhArtarAShTrAniloddhataH || 9||

nisRRiShTa iva kAlena yugAntajvalano yathA |
mama sainyamayaM kakShaM pradhakShyati na sa.nshayaH || 10||

taM sa kRRiShNAniloddhUto divyAstrajalado mahAn |
shvetavAjibalAkAbhRRidgANDIvendrAyudhojjvalaH || 11||

satataM sharadhArAbhiH pradIptaM karNapAvakam |
udIrNo.arjunamegho.ayaM shamayiShyati sa.nyuge || 12||

sa sAkShAdeva sarvANi shakrAtparapura~njayaH |
divyAnyastrANi bIbhatsustattvataH pratipatsyate || 13||

alaM sa teShAM sarveShAmiti me dhIyate matiH |
nAsti tvatikriyA tasya raNe.arINAM pratikriyA || 14||

taM vayaM pANDavaM sarve gRRihItAstraM dhana~njayam |
draShTAro na hi bIbhatsurbhAramudyamya sIdati || 15||

vayaM tu tamRRite vIraM vane.asmindvipadAM vara |
avadhAnaM na gachChAmaH kAmyake saha kRRiShNayA || 16||

bhavAnanyadvanaM sAdhu bahvannaM phalavachChuchi |
AkhyAtu ramaNIyaM cha sevitaM puNyakarmabhiH || 17||

yatra ka~nchidvayaM kAlaM vasantaH satyavikramam |
pratIkShAmo.arjunaM vIraM varShakAmA ivAmbudam || 18||

vividhAnAshramAnkA.nshchiddvijAtibhyaH parishrutAn |
sarA.nsi saritashchaiva ramaNIyA.nshcha parvatAn || 19||

AchakShva na hi no brahmanrochate tamRRite.arjunam |
vane.asminkAmyake vAso gachChAmo.anyAM dishaM prati || 20||

\hrule

\medskip
                  85
\medskip

vaishampAyana uvAcha||

tAnsarvAnutsukAndRRiShTvA pANDavAndInachetasaH |
AshvAsaya.nstadA dhaumyo bRRihaspatisamo.abravIt || 1||

brAhmaNAnumatAnpuNyAnAshramAnbharatarShabha |
dishastIrthAni shailA.nshcha shRRiNu me gadato nRRipa || 2||

pUrvaM prAchIM dishaM rAjanrAjarShigaNasevitAm |
ramyAM te kIrtayiShyAmi yudhiShThira yathAsmRRiti || 3||

tasyAM devarShijuShTAyAM naimiShaM nAma bhArata |
yatra tIrthAni devAnAM supuNyAni pRRithakpRRithak || 4||

yatra sA gomatI puNyA ramyA devarShisevitA |
yaj~nabhUmishcha devAnAM shAmitraM cha vivasvataH || 5||

tasyAM girivaraH puNyo gayo rAjarShisatkRRitaH |
shivaM brahmasaro yatra sevitaM tridasharShibhiH || 6||

yadarthaM puruShavyAghra kIrtayanti purAtanAH |
eShTavyA bahavaH putrA yadyeko.api gayAM vrajet || 7||

mahAnadI cha tatraiva tathA gayashiro.anagha |
yatrAsau kIrtyate viprairakShayyakaraNo vaTaH || 8||

yatra dattaM pitRRibhyo.annamakShayyaM bhavati prabho || 8||

sA cha puNyajalA yatra phalgunAmA mahAnadI |
bahumUlaphalA chApi kaushikI bharatarShabha || 9||

vishvAmitro.abhyagAdyatra brAhmaNatvaM tapodhanaH || 9||

ga~NgA yatra nadI puNyA yasyAstIre bhagIrathaH |
ayajattAta bahubhiH kratubhirbhUridakShiNaiH || 10||

pA~nchAleShu cha kauravya kathayantyutpalAvatam |
vishvAmitro.ayajadyatra shakreNa saha kaushikaH || 11||

yatrAnuva.nshaM bhagavA~njAmadagnyastathA jagau || 11||

vishvAmitrasya tAM dRRiShTvA vibhUtimatimAnuShIm |
kanyakubje.apibatsomamindreNa saha kaushikaH || 12||

tataH kShatrAdapAkrAmadbrAhmaNo.asmIti chAbravIt || 12||

pavitramRRiShibhirjuShTaM puNyaM pAvanamuttamam |
ga~NgAyamunayorvIra sa~NgamaM lokavishrutam || 13||

yatrAyajata bhUtAtmA pUrvameva pitAmahaH |
prayAgamiti vikhyAtaM tasmAdbharatasattama || 14||

agastyasya cha rAjendra tatrAshramavaro mahAn |
hiraNyabinduH kathito girau kAla~njare nRRipa || 15||

atyanyAnparvatAnrAjanpuNyo girivaraH shivaH |
mahendro nAma kauravya bhArgavasya mahAtmanaH || 16||

ayajadyatra kaunteya pUrvameva pitAmahaH |
yatra bhAgIrathI puNyA sadasyAsIdyudhiShThira || 17||

yatrAsau brahmashAleti puNyA khyAtA vishAM pate |
dhUtapApmabhirAkIrNA puNyaM tasyAshcha darshanam || 18||

pavitro ma~NgalIyashcha khyAto loke sanAtanaH |
kedArashcha mata~Ngasya mahAnAshrama uttamaH || 19||

kuNDodaH parvato ramyo bahumUlaphalodakaH |
naiShadhastRRiShito yatra jalaM sharma cha labdhavAn || 20||

yatra devavanaM ramyaM tApasairupashobhitam |
bAhudA cha nadI yatra nandA cha girimUrdhani || 21||

tIrthAni saritaH shailAH puNyAnyAyatanAni cha |
prAchyAM dishi mahArAja kIrtitAni mayA tava || 22||

tisRRiShvanyAsu puNyAni dikShu tIrthAni me shRRiNu |
saritaH parvatA.nshchaiva puNyAnyAyatanAni cha || 23||

\hrule

\medskip
                  86
\medskip

dhaumya uvAcha||

dakShiNasyAM tu puNyAni shRRiNu tIrthAni bhArata |
vistareNa yathAbuddhi kIrtyamAnAni bhArata || 1||

yasyAmAkhyAyate puNyA dishi godAvarI nadI |
bahvArAmA bahujalA tApasAcharitA shubhA || 2||

veNNA bhImarathI chobhe nadyau pApabhayApahe |
mRRigadvijasamAkIrNe tApasAlayabhUShite || 3||

rAjarShestatra cha sarinnRRigasya bharatarShabha |
ramyatIrthA bahujalA payoShNI dvijasevitA || 4||

api chAtra mahAyogI mArkaNDeyo mahAtapAH |
anuvaMShyAM jagau gAthAM nRRigasya dharaNIpateH || 5||

nRRigasya yajamAnasya pratyakShamiti naH shrutam |
amAdyadindraH somena dakShiNAbhirdvijAtayaH || 6||

mATharasya vanaM puNyaM bahumUlaphalaM shivam |
yUpashcha bharatashreShTha varuNasrotase girau || 7||

praveNyuttarapArshve tu puNye kaNvAshrame tathA |
tApasAnAmaraNyAni kIrtitAni yathAshruti || 8||

vedI shUrpArake tAta jamadagnermahAtmanaH |
ramyA pAShANatIrthA cha purashchandrA cha bhArata || 9||

ashokatIrthaM martyeShu kaunteya bahulAshramam |
agastyatIrthaM pANDyeShu vAruNaM cha yudhiShThira || 10||

kumAryaH kathitAH puNyAH pANDyeShveva nararShabha |
tAmraparNIM tu kaunteya kIrtayiShyAmi tAM shRRiNu || 11||

yatra devaistapastaptaM mahadichChadbhirAshrame |
gokarNamiti vikhyAtaM triShu lokeShu bhArata || 12||

shItatoyo bahujalaH puNyastAta shivashcha saH |
hradaH paramaduShprApo mAnuShairakRRitAtmabhiH || 13||

tatraiva tRRiNasomAgneH sampannaphalamUlavAn |
Ashramo.agastyashiShyasya puNyo devasabhe girau || 14||

vaiDUryaparvatastatra shrImAnmaNimayaH shivaH |
agastyasyAshramashchaiva bahumUlaphalodakaH || 15||

surAShTreShvapi vakShyAmi puNyAnyAyatanAni cha |
AshramAnsaritaH shailAnsarA.nsi cha narAdhipa || 16||

chamasonmajjanaM viprAstatrApi kathayantyuta |
prabhAsaM chodadhau tIrthaM tridashAnAM yudhiShThira || 17||

tatra piNDArakaM nAma tApasAcharitaM shubham |
ujjayantashcha shikharI kShipraM siddhikaro mahAn || 18||

tatra devarShivaryeNa nAradenAnukIrtitaH |
purANaH shrUyate shlokastaM nibodha yudhiShThira || 19||

puNye girau surAShTreShu mRRigapakShiniShevite |
ujjayante sma taptA~Ngo nAkapRRiShThe mahIyate || 20||

puNyA dvAravatI tatra yatrAste madhusUdanaH |
sAkShAddevaH purANo.asau sa hi dharmaH sanAtanaH || 21||

ye cha vedavido viprA ye chAdhyAtmavido janAH |
te vadanti mahAtmAnaM kRRiShNaM dharmaM sanAtanam || 22||

pavitrANAM hi govindaH pavitraM paramuchyate |
puNyAnAmapi puNyo.asau ma~NgalAnAM cha ma~Ngalam || 23||

trailokyaM puNDarIkAkSho devadevaH sanAtanaH |
Aste harirachintyAtmA tatraiva madhusUdanaH || 24||

\hrule

\medskip
                  87
\medskip

dhaumya uvAcha||

avantiShu pratIchyAM vai kIrtayiShyAmi te dishi |
yAni tatra pavitrANi puNyAnyAyatanAni cha || 1||

priya~NgvAmravanopetA vAnIravanamAlinI |
pratyaksrotA nadI puNyA narmadA tatra bhArata || 2||

niketaH khyAyate puNyo yatra vishravaso muneH |
jaj~ne dhanapatiryatra kubero naravAhanaH || 3||

vaiDUryashikharo nAma puNyo girivaraH shubhaH |
divyapuShpaphalAstatra pAdapA haritachChadAH || 4||

tasya shailasya shikhare sarastatra cha dhImataH |
praphullanalinaM rAjandevagandharvasevitam || 5||

bahvAshcharyaM mahArAja dRRishyate tatra parvate |
puNye svargopame divye nityaM devarShisevite || 6||

hradinI puNyatIrthA cha rAjarShestatra vai sarit |
vishvAmitranadI pArA puNyA parapura~njaya || 7||

yasyAstIre satAM madhye yayAtirnahuShAtmajaH |
papAta sa punarlokA.Nllebhe dharmAnsanAtanAn || 8||

tatra puNyahradastAta mainAkashchaiva parvataH |
bahumUlaphalo vIra asito nAma parvataH || 9||

AshramaH kakShasenasya puNyastatra yudhiShThira |
chyavanasyAshramashchaiva khyAtaH sarvatra pANDava || 10||

tatrAlpenaiva sidhyanti mAnavAstapasA vibho || 10||

jambUmArgo mahArAja RRiShINAM bhAvitAtmanAm |
AshramaH shAmyatAM shreShTha mRRigadvijagaNAyutaH || 11||

tataH puNyatamA rAjansatataM tApasAyutA |
ketumAlA cha medhyA cha ga~NgAraNyaM cha bhUmipa || 12||

khyAtaM cha saindhavAraNyaM puNyaM dvijaniShevitam || 12||

pitAmahasaraH puNyaM puShkaraM nAma bhArata |
vaikhAnasAnAM siddhAnAmRRiShINAmAshramaH priyaH || 13||

apyatra sa.nstavArthAya prajApatiratho jagau |
puShkareShu kurushreShTha gAthAM sukRRitinAM vara || 14||

manasApyabhikAmasya puShkarANi manasvinaH |
pApANi vipraNashyanti nAkapRRiShThe cha modate || 15||

\hrule

\medskip
                  88
\medskip

dhaumya uvAcha||

udIchyAM rAjashArdUla dishi puNyAni yAni vai |
tAni te kIrtayiShyAmi puNyAnyAyatanAni cha || 1||

sarasvatI puNyavahA hradinI vanamAlinI |
samudragA mahAvegA yamunA yatra pANDava || 2||

tatra puNyatamaM tIrthaM plakShAvataraNaM shivam |
yatra sArasvatairiShTvA gachChantyavabhRRithaM dvijAH || 3||

puNyaM chAkhyAyate divyaM shivamagnishiro.anagha |
sahadevo.ayajadyatra shamyAkShepeNa bhArata || 4||

etasminneva chArtheyamindragItA yudhiShThira |
gAthA charati loke.asmingIyamAnA dvijAtibhiH || 5||

agnayaH sahadevena ye chitA yamunAmanu |
shataM shatasahasrANi sahasrashatadakShiNAH || 6||

tatraiva bharato rAjA chakravartI mahAyashAH |
vi.nshatiM sapta chAShTau cha hayamedhAnupAharat || 7||

kAmakRRidyo dvijAtInAM shrutastAta mayA purA |
atyantamAshramaH puNyaH sarakastasya vishrutaH || 8||

sarasvatI nadI sadbhiH satataM pArtha pUjitA |
vAlakhilyairmahArAja yatreShTamRRiShibhiH purA || 9||

dRRiShadvatI puNyatamA tatra khyAtA yudhiShThira |
tatra vaivarNyavarNau cha supuNyau manujAdhipa || 10||

vedaj~nau vedaviditau vidyAvedavidAvubhau |
yajantau kratubhirnityaM puNyairbharatasattama || 11||

sametya bahusho devAH sendrAH savaruNAH purA |
vishAkhayUpe.atapyanta tasmAtpuNyatamaH sa vai || 12||

RRiShirmahAnmahAbhAgo jamadagnirmahAyashAH |
palAshakeShu puNyeShu ramyeShvayajatAbhibhUH || 13||

yatra sarvAH sarichChreShThAH sAkShAttamRRiShisattamam |
svaM svaM toyamupAdAya parivAryopatasthire || 14||

api chAtra mahArAja svayaM vishvAvasurjagau |
imaM shlokaM tadA vIra prekShya vIryaM mahAtmanaH || 15||

yajamAnasya vai devA~njamadagnermahAtmanaH |
Agamya saritaH sarvA madhunA samatarpayan || 16||

gandharvayakSharakShobhirapsarobhishcha shobhitam |
kirAtakiMnarAvAsaM shailaM shikhariNAM varam || 17||

bibheda tarasA ga~NgA ga~NgAdvAre yudhiShThira |
puNyaM tatkhyAyate rAjanbrahmarShigaNasevitam || 18||

sanatkumAraH kauravya puNyaM kanakhalaM tathA |
parvatashcha pururnAma yatra jAtaH purUravAH || 19||

bhRRiguryatra tapastepe maharShigaNasevitaH |
sa rAjannAshramaH khyAto bhRRigutu~Ngo mahAgiriH || 20||

yachcha bhUtaM bhaviShyachcha bhavachcha puruSharShabha |
nArAyaNaH prabhurviShNuH shAshvataH puruShottamaH || 21||

tasyAtiyashasaH puNyAM vishAlAM badarImanu |
AshramaH khyAyate puNyastriShu lokeShu vishrutaH || 22||

uShNatoyavahA ga~Nga shItatoyavahAparA |
suvarNasikatA rAjanvishAlAM badarImanu || 23||

RRiShayo yatra devAshcha mahAbhAgA mahaujasaH |
prApya nityaM namasyanti devaM nArAyaNaM vibhum || 24||

yatra nArAyaNo devaH paramAtmA sanAtanaH |
tatra kRRitsnaM jagatpArtha tIrthAnyAyatanAni cha || 25||

tatpuNyaM tatparaM brahma tattIrthaM tattapovanam |
tatra devarShayaH siddhAH sarve chaiva tapodhanAH || 26||

Adidevo mahAyogI yatrAste madhusUdanaH |
puNyAnAmapi tatpuNyaM tatra te sa.nshayo.astu mA || 27||

etAni rAjanpuNyAni pRRithivyAM pRRithivIpate |
kIrtitAni narashreShTha tIrthAnyAyatanAni cha || 28||

etAni vasubhiH sAdhyairAdityairmarudashvibhiH |
RRiShibhirbrahmakalpaishcha sevitAni mahAtmabhiH || 29||

charanetAni kaunteya sahito brAhmaNarShabhaiH |
bhrAtRRibhishcha mahAbhAgairutkaNThAM vijahiShyasi || 30||

\hrule

\medskip
                  89
\medskip

vaishampAyana uvAcha||

evaM sambhAShamANe tu dhaumye kauravanandana |
lomashaH sumahAtejA RRiShistatrAjagAma ha || 1||

taM pANDavAgrajo rAjA sagaNo brAhmaNAshcha te |
udatiShThanmahAbhAgaM divi shakramivAmarAH || 2||

tamabhyarchya yathAnyAyaM dharmarAjo yudhiShThiraH |
paprachChAgamane hetumaTane cha prayojanam || 3||

sa pRRiShTaH pANDuputreNa prIyamANo mahAmanAH |
uvAcha shlakShNayA vAchA harShayanniva pANDavAn || 4||

sa~ncharannasmi kaunteya sarvalokAnyadRRichChayA |
gataH shakrasya sadanaM tatrApashyaM sureshvaram || 5||

tava cha bhrAtaraM vIramapashyaM savyasAchinam |
shakrasyArdhAsanagataM tatra me vismayo mahAn || 6||

AsItpuruShashArdUla dRRiShTvA pArthaM tathAgatam || 6||

Aha mAM tatra devesho gachCha pANDusutAniti |
so.ahamabhyAgataH kShipraM didRRikShustvAM sahAnujam || 7||

vachanAtpuruhUtasya pArthasya cha mahAtmanaH |
AkhyAsye te priyaM tAta mahatpANDavanandana || 8||

bhrAtRRibhiH sahito rAjankRRiShNayA chaiva tachChRRiNu |
yattvayokto mahAbAhurastrArthaM pANDavarShabha || 9||

tadastramAptaM pArthena rudrAdapratimaM mahat |
yattadbrahmashiro nAma tapasA rudramAgatam || 10||

amRRitAdutthitaM raudraM tallabdhaM savyasAchinA |
tatsamantraM sasaMhAraM saprAyashchittama~Ngalam || 11||

vajraM chAnyAni chAstrANi daNDAdIni yudhiShThira |
yamAtkuberAdvaruNAdindrAchcha kurunandana || 12||

astrANyadhItavAnpArtho divyAnyamitavikramaH || 12||

vishvAvasoshcha tanayAdgItaM nRRittaM cha sAma cha |
vAditraM cha yathAnyAyaM pratyavindadyathAvidhi || 13||

evaM kRRitAstraH kaunteyo gAndharvaM vedamAptavAn |
sukhaM vasati bIbhatsuranujasyAnujastava || 14||

yadarthaM mAM surashreShTha idaM vachanamabravIt |
tachcha te kathayiShyAmi yudhiShThira nibodha me || 15||

bhavAnmanuShyalokAya gamiShyati na sa.nshayaH |
brUyAdyudhiShThiraM tatra vachanAnme dvijottama || 16||

AgamiShyati te bhrAtA kRRitAstraH kShipramarjunaH |
surakAryaM mahatkRRitvA yadAshakyaM divaukasaiH || 17||

tapasA tu tvamAtmAnaM bhrAtRRibhiH saha yojaya |
tapaso hi paraM nAsti tapasA vindate mahat || 18||

ahaM cha karNaM jAnAmi yathAvadbharatarShabha |
na sa pArthasya sa~NgrAme kalAmarhati ShoDashIm || 19||

yachchApi te bhayaM tasmAnmanasisthamari.ndama |
tachchApyapahariShyAmi savyasAchAvihAgate || 20||

yachcha te mAnasaM vIra tIrthayAtrAmimAM prati |
tachcha te lomashaH sarvaM kathayiShyatyasa.nshayam || 21||

yachcha ki~nchittapoyuktaM phalaM tIrtheShu bhArata |
maharShireSha yadbrUyAttachChraddheyamananyathA || 22||

\hrule

\medskip
                  90
\medskip

lomasha uvAcha||

dhana~njayena chApyuktaM yattachChRRiNu yudhiShThira |
yudhiShThiraM bhrAtaraM me yojayerdharmyayA shriyA || 1||

tvaM hi dharmAnparAnvettha tapA.nsi cha tapodhana |
shrImatAM chApi jAnAsi rAj~nAM dharmaM sanAtanam || 2||

sa bhavAnyatparaM veda pAvanaM puruShAnprati |
tena sa.nyojayethAstvaM tIrthapuNyena pANDavam || 3||

yathA tIrthAni gachCheta gAshcha dadyAtsa pArthivaH |
tathA sarvAtmanA kAryamiti mAM vijayo.abravIt || 4||

bhavatA chAnugupto.asau charettIrthAni sarvashaH |
rakShobhyo rakShitavyashcha durgeShu viShameShu cha || 5||

dadhIcha iva devendraM yathA chApya~NgirA ravim |
tathA rakShasva kaunteyaM rAkShasebhyo dvijottama || 6||

yAtudhAnA hi bahavo rAkShasAH parvatopamAH |
tvayAbhiguptAnkaunteyAnnAtivarteyurantikAt || 7||

so.ahamindrasya vachanAnniyogAdarjunasya cha |
rakShamANo bhayebhyastvAM chariShyAmi tvayA saha || 8||

dvistIrthAni mayA pUrvaM dRRiShTAni kurunandana |
idaM tRRitIyaM drakShyAmi tAnyeva bhavatA saha || 9||

iyaM rAjarShibhiryAtA puNyakRRidbhiryudhiShThira |
manvAdibhirmahArAja tIrthayAtrA bhayApahA || 10||

nAnRRijurnAkRRitAtmA cha nAvaidyo na cha pApakRRit |
snAti tIrtheShu kauravya na cha vakramatirnaraH || 11||

tvaM tu dharmamatirnityaM dharmaj~naH satyasa~NgaraH |
vimuktaH sarvapApebhyo bhUya eva bhaviShyasi || 12||

yathA bhagIratho rAjA rAjAnashcha gayAdayaH |
yathA yayAtiH kaunteya tathA tvamapi pANDava || 13||

yudhiShThira uvAcha||

na harShAtsamprapashyAmi vAkyasyAsyottaraM kvachit |
smareddhi devarAjo yaM kiM nAmAbhyadhikaM tataH || 14||

bhavatA sa~Ngamo yasya bhrAtA yasya dhana~njayaH |
vAsavaH smarate yasya ko nAmAbhyadhikastataH || 15||

yachcha mAM bhagavAnAha tIrthAnAM darshanaM prati |
dhaumyasya vachanAdeShA buddhiH pUrvaM kRRitaiva me || 16||

tadyadA manyase brahmangamanaM tIrthadarshane |
tadaiva gantAsmi dRRiDhameSha me nishchayaH paraH || 17||

vaishampAyana uvAcha||

gamane kRRitabuddhiM taM pANDavaM lomasho.abravIt |
laghurbhava mahArAja laghuH svairaM gamiShyasi || 18||

yudhiShThira uvAcha||

bikShAbhujo nivartantAM brAhmaNA yatayashcha ye |
ye chApyanugatAH paurA rAjabhaktipuraskRRitAH || 19||

dhRRitarAShTraM mahArAjamabhigachChantu chaiva te |
sa dAsyati yathAkAlamuchitA yasya yA bhRRitiH || 20||

sa chedyathochitAM vRRittiM na dadyAnmanujeshvaraH |
asmatpriyahitArthAya pA~nchAlyo vaH pradAsyati || 21||

vaishampAyana uvAcha||

tato bhUyiShThashaH paurA gurubhArasamAhitAH |
viprAshcha yatayo yuktA jagmurnAgapuraM prati || 22||

tAnsarvAndharmarAjasya premNA rAjAmbikAsutaH |
pratijagrAha vidhivaddhanaishcha samatarpayat || 23||

tataH kuntIsuto rAjA laghubhirbrAhmaNaiH saha |
lomashena cha suprItastrirAtraM kAmyake.avasat || 24||

\hrule

\medskip
                  91
\medskip

vaishampAyana uvAcha||

tataH prayAntaM kaunteyaM brAhmaNA vanavAsinaH |
abhigamya tadA rAjannidaM vachanamabruvan || 1||

rAja.nstIrthAni gantAsi puNyAni bhrAtRRibhiH saha |
devarShiNA cha sahito lomashena mahAtmanA || 2||

asmAnapi mahArAja netumarhasi pANDava |
asmAbhirhi na shakyAni tvadRRite tAni kaurava || 3||

shvApadairupasRRiShTAni durgANi viShamANi cha |
agamyAni narairalpaistIrthAni manujeshvara || 4||

bhavanto bhrAtaraH shUrA dhanurdharavarAH sadA |
bhavadbhiH pAlitAH shUrairgachChema vayamapyuta || 5||

bhavatprasAdAddhi vayaM prApnuyAma phalaM shubham |
tIrthAnAM pRRithivIpAla vratAnAM cha vishAM pate || 6||

tava vIryaparitrAtAH shuddhAstIrthapariplutAH |
bhavema dhUtapApmAnastIrthasa.ndarshanAnnRRipa || 7||

bhavAnapi narendrasya kArtavIryasya bhArata |
aShTakasya cha rAjarSherlomapAdasya chaiva ha || 8||

bharatasya cha vIrasya sArvabhaumasya pArthiva |
dhruvaM prApsyasi duShprApA.NllokA.nstIrthapariplutaH || 9||

prabhAsAdIni tIrthAni mahendrAdI.nshcha parvatAn |
ga~NgAdyAH saritashchaiva plakShAdI.nshcha vanaspatIn || 10||

tvayA saha mahIpAla draShTumichChAmahe vayam || 10||

yadi te brAhmaNeShvasti kAchitprItirjanAdhipa |
kuru kShipraM vacho.asmAkaM tataH shreyo.abhipatsyase || 11||

tIrthAni hi mahAbAho tapovighnakaraiH sadA |
anukIrNAni rakShobhistebhyo nastrAtumarhasi || 12||

tIrthAnyuktAni dhaumyena nAradena cha dhImatA |
yAnyuvAcha cha devarShirlomashaH sumahAtapAH || 13||

vidhivattAni sarvANi paryaTasva narAdhipa |
dhUtapApmA sahAsmAbhirlomashena cha pAlitaH || 14||

sa tathA pUjyamAnastairharShAdashrupariplutaH |
bhImasenAdibhirvIrairbhrAtRRibhiH parivAritaH || 15||

bADhamityabravItsarvA.nstAnRRiShInpANDavarShabhaH || 15||

lomashaM samanuj~nApya dhaumyaM chaiva purohitam |
tataH sa pANDavashreShTho bhrAtRRibhiH sahito vashI || 16||

draupadyA chAnavadyA~NgyA gamanAya mano dadhe || 16||

atha vyAso mahAbhAgastathA nAradaparvatau |
kAmyake pANDavaM draShTuM samAjagmurmanIShiNaH || 17||

teShAM yudhiShThiro rAjA pUjAM chakre yathAvidhi |
satkRRitAste mahAbhAgA yudhiShThiramathAbruvan || 18||

yudhiShThira yamau bhIma manasA kurutArjavam |
manasA kRRitashauchA vai shuddhAstIrthAni gachChata || 19||

sharIraniyamaM hyAhurbrAhmaNA mAnuShaM vratam |
manovishuddhAM buddhiM cha daivamAhurvrataM dvijAH || 20||

mano hyaduShTaM shUrANAM paryAptaM vai narAdhipa |
maitrIM buddhiM samAsthAya shuddhAstIrthAni gachChata || 21||

te yUyaM mAnasaiH shuddhAH sharIraniyamavrataiH |
daivaM vrataM samAsthAya yathoktaM phalamApsyatha || 22||

te tatheti pratij~nAya kRRiShNayA saha pANDavAH |
kRRitasvastyayanAH sarve munibhirdivyamAnuShaiH || 23||

lomashasyopasa~NgRRihya pAdau dvaipAyanasya cha |
nAradasya cha rAjendra devarSheH parvatasya cha || 24||

dhaumyena sahitA vIrAstathAnyairvanavAsibhiH |
mArgashIrShyAmatItAyAM puShyeNa prayayustataH || 25||

kaThinAni samAdAya chIrAjinajaTAdharAH |
abhedyaiH kavachairyuktAstIrthAnyanvachara.nstadA || 26||

indrasenAdibhirbhRRityai rathaiH parichaturdashaiH |
mahAnasavyApRRitaishcha tathAnyaiH parichArakaiH || 27||

sAyudhA baddhaniShTri.nshAstUNavantaH samArgaNAH |
prA~NmukhAH prayayurvIrAH pANDavA janamejaya || 28||

\hrule

\medskip
                  92
\medskip

yudhiShThira uvAcha||

na vai nirguNamAtmAnaM manye devarShisattama |
tathAsmi duHkhasantapto yathA nAnyo mahIpatiH || 1||

parA.nshcha nirguNAnmanye na cha dharmaratAnapi |
te cha lomasha loke.asminnRRidhyante kena ketunA || 2||

lomasha uvAcha||

nAtra duHkhaM tvayA rAjankAryaM pArtha katha~nchana |
yadadharmeNa vardherannadharmaruchayo janAH || 3||

vardhatyadharmeNa narastato bhadrANi pashyati |
tataH sapatnA~njayati samUlastu vinashyati || 4||

mayA hi dRRiShTA daiteyA dAnavAshcha mahIpate |
vardhamAnA hyadharmeNa kShayaM chopagatAH punaH || 5||

purA devayuge chaiva dRRiShTaM sarvaM mayA vibho |
arochayansurA dharmaM dharmaM tatyajire.asurAH || 6||

tIrthAni devA vivishurnAvishanbhAratAsurAH |
tAnadharmakRRito darpaH pUrvameva samAvishat || 7||

darpAnmAnaH samabhavanmAnAtkrodho vyajAyata |
krodhAdahrIstato.alajjA vRRittaM teShAM tato.anashat || 8||

tAnalajjAngatahrIkAnhInavRRittAnvRRithAvratAn |
kShamA lakShmIshcha dharmashcha nachirAtprajahustataH || 9||

lakShmIstu devAnagamadalakShmIrasurAnnRRipa || 9||

tAnalakShmIsamAviShTAndarpopahatachetasaH |
daiteyAndAnavA.nshchaiva kalirapyAvishattataH || 10||

tAnalakShmIsamAviShTAndAnavAnkalinA tathA |
darpAbhibhUtAnkaunteya kriyAhInAnachetasaH || 11||

mAnAbhibhUtAnachirAdvinAshaH pratyapadyata |
niryashasyAstato daityAH kRRitsnasho vilayaM gatAH || 12||

devAstu sAgarA.nshchaiva saritashcha sarA.nsi cha |
abhyagachChandharmashIlAH puNyAnyAyatanAni cha || 13||

tapobhiH kratubhirdAnairAshIrvAdaishcha pANDava |
prajahuH sarvapApAni shreyashcha pratipedire || 14||

evaM hi dAnavantashcha kriyAvantashcha sarvashaH |
tIrthAnyagachChanvibudhAstenApurbhUtimuttamAm || 15||

tathA tvamapi rAjendra snAtvA tIrtheShu sAnujaH |
punarvetsyasi tAM lakShmImeSha panthAH sanAtanaH || 16||

yathaiva hi nRRigo rAjA shibiraushInaro yathA |
bhagIratho vasumanA gayaH pUruH purUravAH || 17||

charamANAstapo nityaM sparshanAdambhasashcha te |
tIrthAbhigamanAtpUtA darshanAchcha mahAtmanAm || 18||

alabhanta yashaH puNyaM dhanAni cha vishAM pate |
tathA tvamapi rAjendra labdhAsi vipulAM shriyam || 19||

yathA chekShvAkuracharatsaputrajanabAndhavaH |
muchukundo.atha mAndhAtA maruttashcha mahIpatiH || 20||

kIrtiM puNyAmavindanta yathA devAstapobalAt |
devarShayashcha kArtsnyena tathA tvamapi vetsyase || 21||

dhArtarAShTrAstu darpeNa mohena cha vashIkRRitAH |
nachirAdvinashiShyanti daityA iva na sa.nshayaH || 22||

\hrule

\medskip
              agastyopAkhyAnam.h
                  93
\medskip

vaishampAyana uvAcha||

te tathA sahitA vIrA vasantastatra tatra ha |
krameNa pRRithivIpAla naimiShAraNyamAgatAH || 1||

tatastIrtheShu puNyeShu gomatyAH pANDavA nRRipa |
kRRitAbhiShekAH pradadurgAshcha vittaM cha bhArata || 2||

tatra devAnpitR^InviprA.nstarpayitvA punaH punaH |
kanyAtIrthe.ashvatIrthe cha gavAM tIrthe cha kauravAH || 3||

vAlakoTyAM vRRiShaprasthe girAvuShya cha pANDavAH |
bAhudAyAM mahIpAla chakruH sarve.abhiShechanam || 4||

prayAge devayajane devAnAM pRRithivIpate |
UShurAplutya gAtrANi tapashchAtasthuruttamam || 5||

ga~NgAyamunayoshchaiva sa~Ngame satyasa~NgarAH |
vipApmAno mahAtmAno viprebhyaH pradadurvasu || 6||

tapasvijanajuShTAM cha tato vedIM prajApateH |
jagmuH pANDusutA rAjanbrAhmaNaiH saha bhArata || 7||

tatra te nyavasanvIrAstapashchAtasthuruttamam |
santarpayantaH satataM vanyena haviShA dvijAn || 8||

tato mahIdharaM jagmurdharmaj~nenAbhisatkRRitam |
rAjarShiNA puNyakRRitA gayenAnupamadyute || 9||

saro gayashiro yatra puNyA chaiva mahAnadI |
RRiShijuShTaM supuNyaM tattIrthaM brahmasarottamam || 10||

agastyo bhagavAnyatra gato vaivasvataM prati |
uvAsa cha svayaM yatra dharmo rAjansanAtanaH || 11||

sarvAsAM saritAM chaiva samudbhedo vishAM pate |
yatra saMnihito nityaM mahAdevaH pinAkadhRRik || 12||

tatra te pANDavA vIrAshchAturmAsyaistadejire |
RRiShiyaj~nena mahatA yatrAkShayavaTo mahAn || 13||

brAhmaNAstatra shatashaH samAjagmustapodhanAH |
chAturmAsyenAyajanta ArSheNa vidhinA tadA || 14||

tatra vidyAtaponityA brAhmaNA vedapAragAH |
kathAH prachakrire puNyAH sadasisthA mahAtmanAm || 15||

tatra vidyAvratasnAtaH kaumAraM vratamAsthitaH |
shamaTho.akathayadrAjannAmUrtarayasaM gayam || 16||

amUrtarayasaH putro gayo rAjarShisattamaH |
puNyAni yasya karmANi tAni me shRRiNu bhArata || 17||

yasya yaj~no babhUveha bahvanno bahudakShiNaH |
yatrAnnaparvatA rAja~nshatasho.atha sahasrashaH || 18||

ghRRitakulyAshcha dadhnashcha nadyo bahushatAstathA |
vya~njanAnAM pravAhAshcha mahArhANAM sahasrashaH || 19||

ahanyahani chApyetadyAchatAM sampradIyate |
anyattu brAhmaNA rAjanbhu~njate.annaM susa.nskRRitam || 20||

tatra vai dakShiNAkAle brahmaghoSho divaM gataH |
na sma praj~nAyate ki~nchidbrahmashabdena bhArata || 21||

puNyena charatA rAjanbhUrdishaH khaM nabhastathA |
ApUrNamAsIchChabdena tadapyAsInmahAdbhutam || 22||

tatra sma gAthA gAyanti manuShyA bharatarShabha |
annapAnaiH shubhaistRRiptA deshe deshe suvarchasaH || 23||

gayasya yaj~ne ke tvadya prANino bhoktumIpsavaH |
yatra bhojanashiShTasya parvatAH pa~nchavi.nshatiH || 24||

na sma pUrve janAshchakrurna kariShyanti chApare |
gayo yadakarodyaj~ne rAjarShiramitadyutiH || 25||

kathaM nu devA haviShA gayena paritarpitAH |
punaH shakShyantyupAdAtumanyairdattAni kAnichit || 26||

eva.nvidhAH subahavastasya yaj~ne mahAtmanaH |
babhUvurasya sarasaH samIpe kurunandana || 27||

\hrule

\medskip
                  94
\medskip

vaishampAyana uvAcha||

tataH samprasthito rAjA kaunteyo bhUridakShiNaH |
agastyAshramamAsAdya durjayAyAmuvAsa ha || 1||

tatra vai lomashaM rAjA paprachCha vadatAM varaH |
agastyeneha vAtApiH kimarthamupashAmitaH || 2||

AsIdvA kimprabhAvashcha sa daityo mAnavAntakaH |
kimarthaM chodgato manyuragastyasya mahAtmanaH || 3||

lomasha uvAcha||

ilvalo nAma daiteya AsItkauravanandana |
maNimatyAM puri purA vAtApistasya chAnujaH || 4||

sa brAhmaNaM tapoyuktamuvAcha ditinandanaH |
putraM me bhagavAnekamindratulyaM prayachChatu || 5||

tasmai sa brAhmaNo nAdAtputraM vAsavasaMmitam |
chukrodha so.asurastasya brAhmaNasya tato bhRRisham || 6||

samAhvayati yaM vAchA gataM vaivasvatakShayam |
sa punardehamAsthAya jIvansma pratidRRishyate || 7||

tato vAtApimasuraM ChAgaM kRRitvA susa.nskRRitam |
taM brAhmaNaM bhojayitvA punareva samAhvayat || 8||

tasya pArshvaM vinirbhidya brAhmaNasya mahAsuraH |
vAtApiH prahasanrAjannishchakrAma vishAM pate || 9||

evaM sa brAhmaNAnrAjanbhojayitvA punaH punaH |
hi.nsayAmAsa daiteya ilvalo duShTachetanaH || 10||

agastyashchApi bhagavAnetasminkAla eva tu |
pitR^Indadarsha garte vai lambamAnAnadhomukhAn || 11||

so.apRRichChallambamAnA.nstAnbhavanta iha kimparAH |
santAnahetoriti te tamUchurbrahmavAdinaH || 12||

te tasmai kathayAmAsurvayaM te pitaraH svakAH |
gartametamanuprAptA lambAmaH prasavArthinaH || 13||

yadi no janayethAstvamagastyApatyamuttamam |
syAnno.asmAnnirayAnmokShastvaM cha putrApnuyA gatim || 14||

sa tAnuvAcha tejasvI satyadharmaparAyaNaH |
kariShye pitaraH kAmaM vyetu vo mAnaso jvaraH || 15||

tataH prasavasantAnaM chintayanbhagavAnRRiShiH |
AtmanaH prasavasyArthe nApashyatsadRRishIM striyam || 16||

sa tasya tasya sattvasya tattada~Ngamanuttamam |
sambhRRitya tatsamaira~Ngairnirmame striyamuttamAm || 17||

sa tAM vidarbharAjAya putrakAmAya tAmyate |
nirmitAmAtmano.arthAya muniH prAdAnmahAtapAH || 18||

sA tatra jaj~ne subhagA vidyutsaudAminI yathA |
vibhrAjamAnA vapusA vyavardhata shubhAnanA || 19||

jAtamAtrAM cha tAM dRRiShTvA vaidarbhaH pRRithivIpatiH |
praharSheNa dvijAtibhyo nyavedayata bhArata || 20||

abhyanandanta tAM sarve brAhmaNA vasudhAdhipa |
lopAmudreti tasyAshcha chakrire nAma te dvijAH || 21||

vavRRidhe sA mahArAja bibhratI rUpamuttamam |
apsvivotpalinI shIghramagneriva shikhA shubhA || 22||

tAM yauvanasthAM rAjendra shataM kanyAH svala~NkRRitAH |
dAshIshataM cha kalyANImupatasthurvashAnugAH || 23||

sA sma dAsIshatavRRitA madhye kanyAshatasya cha |
Aste tejasvinI kanyA rohiNIva divi prabho || 24||

yauvanasthAmapi cha tAM shIlAchArasamanvitAm |
na vavre puruShaH kashchidbhayAttasya mahAtmanaH || 25||

sA tu satyavatI kanyA rUpeNApsaraso.apyati |
toShayAmAsa pitaraM shIlena svajanaM tathA || 26||

vaidarbhIM tu tathAyuktAM yuvatIM prekShya vai pitA |
manasA chintayAmAsa kasmai dadyAM sutAmiti || 27||

\hrule

\medskip
                  95
\medskip

lomasha uvAcha||

yadA tvamanyatAgastyo gArhasthye tAM kShamAmiti |
tadAbhigamya provAcha vaidarbhaM pRRithivIpatim || 1||

rAjanniveshe buddhirme vartate putrakAraNAt |
varaye tvAM mahIpAla lopAmudrAM prayachCha me || 2||

evamuktaH sa muninA mahIpAlo vichetanaH |
pratyAkhyAnAya chAshaktaH pradAtumapi naichChata || 3||

tataH sa bhAryAmabhyetya provAcha pRRithivIpatiH |
maharShirvIryavAneSha kruddhaH shApAgninA dahet || 4||

taM tathA duHkhitaM dRRiShTvA sabhAryaM pRRithivIpatim |
lopAmudrAbhigamyedaM kAle vachanamabravIt || 5||

na matkRRite mahIpAla pIDAmabhyetumarhasi |
prayachCha mAmagastyAya trAhyAtmAnaM mayA pitaH || 6||

duhiturvachanAdrAjA so.agastyAya mahAtmane |
lopAmudrAM tataH prAdAdvidhipUrvaM vishAM pate || 7||

prApya bhAryAmagastyastu lopAmudrAmabhAShata |
mahArhANyutsRRijaitAni vAsA.nsyAbharaNAni cha || 8||

tataH sA darshanIyAni mahArhANi tanUni cha |
samutsasarja rambhorUrvasanAnyAyatekShaNA || 9||

tatashchIrANi jagrAha valkalAnyajinAni cha |
samAnavratacharyA cha babhUvAyatalochanA || 10||

ga~NgAdvAramathAgamya bhagavAnRRiShisattamaH |
ugramAtiShThata tapaH saha patnyAnukUlayA || 11||

sA prItyA bahumAnAchcha patiM paryacharattadA |
agastyashcha parAM prItiM bhAryAyAmakarotprabhuH || 12||

tato bahutithe kAle lopAmudrAM vishAM pate |
tapasA dyotitAM snAtAM dadarsha bhagavAnRRiShiH || 13||

sa tasyAH parichAreNa shauchena cha damena cha |
shriyA rUpeNa cha prIto maithunAyAjuhAva tAm || 14||

tataH sA prA~njalirbhUtvA lajjamAneva bhAminI |
tadA sapraNayaM vAkyaM bhagavantamathAbravIt || 15||

asa.nshayaM prajAhetorbhAryAM patiravindata |
yA tu tvayi mama prItistAmRRiShe kartumarhasi || 16||

yathA piturgRRihe vipra prAsAde shayanaM mama |
tathAvidhe tvaM shayane mAmupaitumihArhasi || 17||

ichChAmi tvAM sragviNaM cha bhUShaNaishcha vibhUShitam |
upasartuM yathAkAmaM divyAbharaNabhUShitA || 18||

agastya uvAcha||

na vai dhanAni vidyante lopAmudre tathA mama |
yathAvidhAni kalyANi pitustava sumadhyame || 19||

lopAmudrovAcha||

Isho.asi tapasA sarvaM samAhartumiheshvara |
kShaNena jIvaloke yadvasu ki~nchana vidyate || 20||

agastya uvAcha||

evametadyathAttha tvaM tapovyayakaraM tu me |
yathA tu me na nashyeta tapastanmAM prachodaya || 21||

lopAmudrovAcha||

alpAvashiShTaH kAlo.ayamRRitau mama tapodhana |
na chAnyathAhamichChAmi tvAmupaituM katha~nchana || 22||

na chApi dharmamichChAmi viloptuM te tapodhana |
etattu me yathAkAmaM sampAdayitumarhasi || 23||

agastya uvAcha||

yadyeSha kAmaH subhage tava buddhyA vinishchitaH |
hanta gachChAmyahaM bhadre chara kAmamiha sthitA || 24||

\hrule

\medskip
                  96
\medskip

lomasha uvAcha||

tato jagAma kauravya so.agastyo bhikShituM vasu |
shrutarvANaM mahIpAlaM yaM vedAbhyadhikaM nRRipaiH || 1||

sa viditvA tu nRRipatiH kumbhayonimupAgamat |
viShayAnte sahAmAtyaH pratyagRRihNAtsusatkRRitam || 2||

tasmai chArghyaM yathAnyAyamAnIya pRRithivIpatiH |
prA~njaliH prayato bhUtvA paprachChAgamane.arthitAm || 3||

agastya uvAcha||

vittArthinamanuprAptaM viddhi mAM pRRithivIpate |
yathAshaktyavihi.nsyAnyAnsa.nvibhAgaM prayachCha me || 4||

lomasha uvAcha||

tata Ayavyayau pUrNau tasmai rAjA nyavedayat |
ato vidvannupAdatsva yadatra vasu manyase || 5||

tata Ayavyayau dRRiShTvA samau samamatirdvijaH |
sarvathA prANinAM pIDAmupAdAnAdamanyata || 6||

sa shrutarvANamAdAya vadhryashvamagamattataH |
sa cha tau viShayasyAnte pratyagRRihNAdyathAvidhi || 7||

tayorarghyaM cha pAdyaM cha vadhryashvaH pratyavedayat |
anuj~nApya cha paprachCha prayojanamupakrame || 8||

agastya uvAcha||

vittakAmAviha prAptau viddhyAvAM pRRithivIpate |
yathAshaktyavihi.nsyAnyAnsa.nvibhAgaM prayachCha nau || 9||

lomasha uvAcha||

tata Ayavyayau pUrNau tAbhyAM rAjA nyavedayat |
tato j~nAtvA samAdattAM yadatra vyatirichyate || 10||

tata Ayavyayau dRRiShTvA samau samamatirdvijaH |
sarvathA prANinAM pIDAmupAdAnAdamanyata || 11||

paurukutsaM tato jagmustrasadasyuM mahAdhanam |
agastyashcha shrutarvA cha vadhryashvashcha mahIpatiH || 12||

trasadasyushcha tAnsarvAnpratyagRRihNAdyathAvidhi |
abhigamya mahArAja viShayAnte savAhanaH || 13||

archayitvA yathAnyAyamikShvAkU rAjasattamaH |
samAshvastA.nstato.apRRichChatprayojanamupakrame || 14||

agastya uvAcha||

vittakAmAniha prAptAnviddhi naH pRRithivIpate |
yathAshaktyavihi.nsyAnyAnsa.nvibhAgaM prayachCha naH || 15||

lomasha uvAcha||

tata Ayavyayau pUrNau teShAM rAjA nyavedayat |
ato j~nAtvA samAdaddhvaM yadatra vyatirichyate || 16||

tata Ayavyayau dRRiShTvA samau samamatirdvijaH |
sarvathA prANinAM pIDAmupAdAnAdamanyata || 17||

tataH sarve sametyAtha te nRRipAstaM mahAmunim |
idamUchurmahArAja samavekShya parasparam || 18||

ayaM vai dAnavo brahmannilvalo vasumAnbhuvi |
tamabhikramya sarve.adya vayaM yAchAmahe vasu || 19||

teShAM tadAsIdruchitamilvalasyopabhikShaNam |
tataste sahitA rAjannilvalaM samupAdravan || 20||

\hrule

\medskip
                  97
\medskip

lomasha uvAcha||

ilvalastAnviditvA tu maharShisahitAnnRRipAn |
upasthitAnsahAmAtyo viShayAnte.abhyapUjayat || 1||

teShAM tato.asurashreShTha AtithyamakarottadA |
sa sa.nskRRitena kauravya bhrAtrA vAtApinA kila || 2||

tato rAjarShayaH sarve viShaNNA gatachetasaH |
vAtApiM sa.nskRRitaM dRRiShTvA meShabhUtaM mahAsuram || 3||

athAbravIdagastyastAnrAjarShInRRiShisattamaH |
viShAdo vo na kartavyo ahaM bhokShye mahAsuram || 4||

dhuryAsanamathAsAdya niShasAda mahAmuniH |
taM paryaveShaddaityendra ilvalaH prahasanniva || 5||

agastya eva kRRitsnaM tu vAtApiM bubhuje tataH |
bhuktavatyasuro.a.ahvAnamakarottasya ilvalaH || 6||

tato vAyuH prAdurabhUdagastyasya mahAtmanaH |
ilvalashcha viShaNNo.abhUddRRiShTvA jIrNaM mahAsuram || 7||

prA~njalishcha sahAmAtyairidaM vachanamabravIt |
kimarthamupayAtAH stha brUta kiM karavANi vaH || 8||

pratyuvAcha tato.agastyaH prahasannilvalaM tadA |
IshaM hyasura vidmastvAM vayaM sarve dhaneshvaram || 9||

ime cha nAtidhanino dhanArthashcha mahAnmama |
yathAshaktyavihi.nsyAnyAnsa.nvibhAgaM prayachCha naH || 10||

tato.abhivAdya tamRRiShimilvalo vAkyamabravIt |
ditsitaM yadi vetsi tvaM tato dAsyAmi te vasu || 11||

agastya uvAcha||

gavAM dasha sahasrANi rAj~nAmekaikasho.asura |
tAvadeva suvarNasya ditsitaM te mahAsura || 12||

mahyaM tato vai dviguNaM rathashchaiva hiraNmayaH |
manojavau vAjinau cha ditsitaM te mahAsura || 13||

jij~nAsyatAM rathaH sadyo vyaktameSha hiraNmayaH || 13||

lomasha uvAcha||

jij~nAsyamAnaH sa rathaH kaunteyAsIddhiraNmayaH |
tataH pravyathito daityo dadAvabhyadhikaM vasu || 14||

vivAjashcha suvAjashcha tasminyuktau rathe hayau |
Uhatustau vasUnyAshu tAnyagastyAshramaM prati || 15||

sarvAnrAj~naH sahAgastyAnnimeShAdiva bhArata || 15||

agastyenAbhyanuj~nAtA jagmU rAjarShayastadA |
kRRitavA.nshcha muniH sarvaM lopAmudrAchikIrShitam || 16||

lopAmudrovAcha||

kRRitavAnasi tatsarvaM bhagavanmama kA~NkShitam |
utpAdaya sakRRinmahyamapatyaM vIryavattaram || 17||

agastya uvAcha||

tuShTo.ahamasmi kalyANi tava vRRittena shobhane |
vichAraNAmapatye tu tava vakShyAmi tAM shRRiNu || 18||

sahasraM te.astu putrANAM shataM vA dashasaMmitam |
dasha vA shatatulyAH syureko vApi sahasravat || 19||

lopAmudrovAcha||

sahasrasaMmitaH putra eko me.astu tapodhana |
eko hi bahubhiH shreyAnvidvAnsAdhurasAdhubhiH || 20||

lomasha uvAcha||

sa tatheti pratij~nAya tayA samabhavanmuniH |
samaye samashIlinyA shraddhAvA~nshraddadhAnayA || 21||

tata AdhAya garbhaM tamagamadvanameva saH |
tasminvanagate garbho vavRRidhe sapta shAradAn || 22||

saptame.abde gate chApi prAchyavatsa mahAkaviH |
jvalanniva prabhAvena dRRiDhasyurnAma bhArata || 23||

sA~NgopaniShadAnvedA~njapanneva mahAyashAH || 23||

tasya putro.abhavadRRiSheH sa tejasvI mahAnRRiShiH |
sa bAla eva tejasvI pitustasya niveshane || 24||

idhmAnAM bhAramAjahre idhmavAhastato.abhavat || 24||

tathAyuktaM cha taM dRRiShTvA mumude sa munistadA |
lebhire pitarashchAsya lokAnrAjanyathepsitAn || 25||

agastyasyAshramaH khyAtaH sarvartukusumAnvitaH |
prAhrAdirevaM vAtApiragastyena vinAshitaH || 26||

tasyAyamAshramo rAjanramaNIyo guNairyutaH |
eShA bhAgIrathI puNyA yatheShTamavagAhyatAm || 27||

\hrule

\medskip
                  98
\medskip

yudhiShThira uvAcha||

bhUya evAhamichChAmi maharShestasya dhImataH |
karmaNAM vistaraM shrotumagastyasya dvijottama || 1||

lomasha uvAcha||

shRRiNu rAjankathAM divyAmadbhutAmatimAnuShIm |
agastyasya mahArAja prabhAvamamitAtmanaH || 2||

AsankRRitayuge ghorA dAnavA yuddhadurmadAH |
kAleyA iti vikhyAtA gaNAH paramadAruNAH || 3||

te tu vRRitraM samAshritya nAnApraharaNodyatAH |
samantAtparyadhAvanta mahendrapramukhAnsurAn || 4||

tato vRRitravadhe yatnamakurva.nstridashAH purA |
pura.ndaraM puraskRRitya brahmANamupatasthire || 5||

kRRitA~njalI.nstu tAnsarvAnparameShThI uvAcha ha |
viditaM me surAH sarvaM yadvaH kAryaM chikIrShitam || 6||

tamupAyaM pravakShyAmi yathA vRRitraM vadhiShyatha |
dadhIcha iti vikhyAto mahAnRRiShirudAradhIH || 7||

taM gatvA sahitAH sarve varaM vai samprayAchata |
sa vo dAsyati dharmAtmA suprItenAntarAtmanA || 8||

sa vAchyaH sahitaiH sarvairbhavadbhirjayakA~NkShibhiH |
svAnyasthIni prayachCheti trailokyasya hitAya vai || 9||

sa sharIraM samutsRRijya svAnyasthIni pradAsyati || 9||

tasyAsthibhirmahAghoraM vajraM sambhriyatAM dRRiDham |
mahachChatruhaNaM tIkShNaM ShaDashraM bhImanisvanam || 10||

tena vajreNa vai vRRitraM vadhiShyati shatakratuH |
etadvaH sarvamAkhyAtaM tasmAchChIghraM vidhIyatAm || 11||

evamuktAstato devA anuj~nApya pitAmaham |
nArAyaNaM puraskRRitya dadhIchasyAshramaM yayuH || 12||

sarasvatyAH pare pAre nAnAdrumalatAvRRitam |
ShaTpadodgItaninadairvighuShTaM sAmagairiva || 13||

pu.nskokilaravonmishraM jIva~njIvakanAditam || 13||

mahiShaishcha varAhaishcha sRRimaraishchamarairapi |
tatra tatrAnucharitaM shArdUlabhayavarjitaiH || 14||

kareNubhirvAraNaishcha prabhinnakaraTAmukhaiH |
saro.avagADhaiH krIDadbhiH samantAdanunAditam || 15||

siMhavyAghrairmahAnAdAnnadadbhiranunAditam |
aparaishchApi sa.nlInairguhAkandaravAsibhiH || 16||

teShu teShvavakAsheShu shobhitaM sumanoramam |
triviShTapasamaprakhyaM dadhIchAshramamAgaman || 17||

tatrApashyandadhIchaM te divAkarasamadyutim |
jAjvalyamAnaM vapuShA yathA lakShmyA pitAmaham || 18||

tasya pAdau surA rAjannabhivAdya praNamya cha |
ayAchanta varaM sarve yathoktaM parameShThinA || 19||

tato dadhIchaH paramapratItaH  surottamA.nstAnidamabhyuvAcha |
karomi yadvo hitamadya devAH  svaM chApi dehaM tvahamutsRRijAmi || 20||

sa evamuktvA dvipadAM variShThaH  prANAnvashI svAnsahasotsasarja |
tataH surAste jagRRihuH parAsorasthIni tasyAtha yathopadesham || 21||

prahRRiShTarUpAshcha jayAya devAstvaShTAramAgamya tamarthamUchuH |
tvaShTA tu teShAM vachanaM nishamya  prahRRiShTarUpaH prayataH prayatnAt || 22||

chakAra vajraM bhRRishamugrarUpaM  kRRitvA cha shakraM sa uvAcha hRRiShTaH |
anena vajrapravareNa deva  bhasmIkuruShvAdya surArimugram || 23||

tato hatAriH sagaNaH sukhaM vai  prashAdhi kRRitsnaM tridivaM diviShThaH |
tvaShTrA tathoktaH sa pura.ndarastu  vajraM prahRRiShTaH prayato.abhyagRRihNAt || 24||

\hrule

\medskip
                  99
\medskip

lomasha uvAcha||

tataH sa vajrI balibhirdaivatairabhirakShitaH |
AsasAda tato vRRitraM sthitamAvRRitya rodasI || 1||

kAlakeyairmahAkAyaiH samantAdabhirakShitam |
samudyatapraharaNaiH sashRRi~Ngairiva parvataiH || 2||

tato yuddhaM samabhavaddevAnAM saha dAnavaiH |
muhUrtaM bharatashreShTha lokatrAsakaraM mahat || 3||

udyatapratipiShTAnAM khaDgAnAM vIrabAhubhiH |
AsItsutumulaH shabdaH sharIreShvabhipAtyatAm || 4||

shirobhiH prapatadbhishcha antarikShAnmahItalam |
tAlairiva mahIpAla vRRintAdbhraShTairadRRishyata || 5||

te hemakavachA bhUtvA kAleyAH parighAyudhAH |
tridashAnabhyavartanta dAvadagdhA ivAdrayaH || 6||

teShAM vegavatAM vegaM sahitAnAM pradhAvatAm |
na shekustridashAH soDhuM te bhagnAH prAdravanbhayAt || 7||

tAndRRiShTvA dravato bhItAnsahasrAkShaH pura.ndaraH |
vRRitre vivardhamAne cha kashmalaM mahadAvishat || 8||

taM shakraM kashmalAviShTaM dRRiShTvA viShNuH sanAtanaH |
svatejo vyadadhAchChakre balamasya vivardhayan || 9||

viShNunApyAyitaM shakraM dRRiShTvA devagaNAstataH |
svaM svaM tejaH samAdadhyustathA brahmarShayo.amalAH || 10||

sa samApyAyitaH shakro viShNunA daivataiH saha |
RRiShibhishcha mahAbhAgairbalavAnsamapadyata || 11||

j~nAtvA balasthaM tridashAdhipaM tu  nanAda vRRitro mahato ninAdAn |
tasya praNAdena dharA dishashcha  khaM dyaurnagAshchApi chachAla sarvam || 12||

tato mahendraH paramAbhitaptaH  shrutvA ravaM ghorarUpaM mahAntam |
bhaye nimagnastvaritaM mumocha  vajraM mahattasya vadhAya rAjan || 13||

sa shakravajrAbhihataH papAta  mahAsuraH kA~nchanamAlyadhArI |
yathA mahA~nshailavaraH purastAtsa mandaro viShNukarAtpramuktaH || 14||

tasminhate daityavare bhayArtaH  shakraH padudrAva saraH praveShTum |
vajraM na mene svakarAtpramuktaM  vRRitraM hataM chApi bhayAnna mene || 15||

sarve cha devA muditAH prahRRiShTA  maharShayashchendramabhiShTuvantaH |
sarvA.nshcha daityA.nstvaritAH sametya  jaghnuH surA vRRitravadhAbhitaptAn || 16||

te vadhyamAnAstridashaistadAnIM  samudramevAvivishurbhayArtAH |
pravishya chaivodadhimaprameyaM  jhaShAkulaM ratnasamAkulaM cha || 17||

tadA sma mantraM sahitAH prachakrustrailokyanAshArthamabhismayantaH |
tatra sma kechinmatinishchayaj~nAstA.nstAnupAyAnanuvarNayanti || 18||

teShAM tu tatra kramakAlayogAdghorA matishchintayatAM babhUva |
ye santi vidyAtapasopapannAsteShAM vinAshaH prathamaM tu kAryaH || 19||

lokA hi sarve tapasA dhriyante  tasmAttvaradhvaM tapasaH kShayAya |
ye santi kechiddhi vasundharAyAM  tapasvino dharmavidashcha tajj~nAH || 20||

teShAM vadhaH kriyatAM kShiprameva  teShu pranaShTeShu jagatpranaShTam || 20||

evaM hi sarve gatabuddhibhAvA  jagadvinAshe paramaprahRRiShTAH |
durgaM samAshritya mahormimantaM  ratnAkaraM varuNasyAlayaM sma || 21||

\hrule

\medskip
                  100
\medskip

lomasha uvAcha||

samudraM te samAshritya vAruNaM nidhimambhasAm |
kAleyAH sampravartanta trailokyasya vinAshane || 1||

te rAtrau samabhikruddhA bhakShayanti sadA munIn |
AshrameShu cha ye santi punyeShvAyataneShu cha || 2||

vasiShThasyAshrame viprA bhakShitAstairdurAtmabhiH |
ashItishatamaShTau cha nava chAnye tapasvinaH || 3||

chyavanasyAshramaM gatvA puNyaM dvijaniShevitam |
phalamUlAshanAnAM hi munInAM bhakShitaM shatam || 4||

evaM rAtrau sma kurvanti vivishushchArNavaM divA |
bharadvAjAshrame chaiva niyatA brahmachAriNaH || 5||

vAyvAhArAmbubhakShAshcha vi.nshatiH saMnipAtitAH || 5||

evaM krameNa sarvA.nstAnAshramAndAnavAstadA |
nishAyAM paridhAvanti mattA bhujabalAshrayAt || 6||

kAlopasRRiShTAH kAleyA ghnanto dvijagaNAnbahUn || 6||

na chainAnanvabudhyanta manujA manujottama |
evaM pravRRittAndaityA.nstA.nstApaseShu tapasviShu || 7||

prabhAte samadRRishyanta niyatAhArakarshitAH |
mahItalasthA munayaH sharIrairgatajIvitaiH || 8||

kShINamA.nsairvirudhirairvimajjAntrairvisandhibhiH |
AkIrNairAchitA bhUmiH sha~NkhAnAmiva rAshibhiH || 9||

kalashairvipraviddhaishcha sruvairbhagnaistathaiva cha |
vikIrNairagnihotraishcha bhUrbabhUva samAvRRitA || 10||

niHsvAdhyAyavaShaTkAraM naShTayaj~notsavakriyam |
jagadAsInnirutsAhaM kAleyabhayapIDitam || 11||

evaM prakShIyamANAshcha mAnavA manujeshvara |
AtmatrANaparA bhItAH prAdravanta disho bhayAt || 12||

kechidguhAH pravivishurnirjharA.nshchApare shritAH |
apare maraNodvignA bhayAtprAnAnsamutsRRijan || 13||

kechidatra maheShvAsAH shUrAH paramadarpitAH |
mArgamANAH paraM yatnaM dAnavAnAM prachakrire || 14||

na chaitAnadhijagmuste samudraM samupAshritAn |
shramaM jagmushcha paramamAjagmuH kShayameva cha || 15||

jagatyupashamaM yAte naShTayaj~notsavakriye |
AjagmuH paramAmArtiM tridashA manujeshvara || 16||

sametya samahendrAshcha bhayAnmantraM prachakrire |
nArAyaNaM puraskRRitya vaikuNThamaparAjitam || 17||

tato devAH sametAste tadochurmadhusUdanam |
tvaM naH sraShTA cha pAtA cha bhartA cha jagataH prabho || 18||

tvayA sRRiShTamidaM sarvaM yachche~NgaM yachcha ne~Ngati || 18||

tvayA bhUmiH purA naShTA samudrAtpuShkarekShaNa |
vArAhaM rUpamAsthAya jagadarthe samuddhRRitA || 19||

Adidaityo mahAvIryo hiraNyakashipustvayA |
nArasiMhaM vapuH kRRitvA sUditaH puruShottama || 20||

avadhyaH sarvabhUtAnAM balishchApi mahAsuraH |
vAmanaM vapurAshritya trailokyAdbhra.nshitastvayA || 21||

asurashcha maheShvAso jambha ityabhivishrutaH |
yaj~nakShobhakaraH krUrastvayaiva vinipAtitaH || 22||

evamAdIni karmANi yeShAM sa~NkhyA na vidyate |
asmAkaM bhayabhItAnAM tvaM gatirmadhusUdana || 23||

tasmAttvAM deva devesha lokArthaM j~nApayAmahe |
rakSha lokA.nshcha devA.nshcha shakraM cha mahato bhayAt || 24||

\hrule

\medskip
                  101
\medskip

devA UchuH||

itaH pradAnAdvartante prajAH sarvAshchaturvidhAH |
tA bhAvitA bhAvayanti havyakavyairdivaukasaH || 1||

lokA hyevaM vartayanti anyonyaM samupAshritAH |
tvatprasAdAnnirudvignAstvayaiva parirakShitAH || 2||

idaM cha samanuprAptaM lokAnAM bhayamuttamam |
na cha jAnIma keneme rAtrau vadhyanti brAhmaNAH || 3||

kShINeShu cha brAhmaNeShu pRRithivI kShayameShyati |
tataH pRRithivyAM kShINAyAM tridivaM kShayameShyati || 4||

tvatprasAdAnmahAbAho lokAH sarve jagatpate |
vinAshaM nAdhigachCheyustvayA vai parirakShitAH || 5||

viShNuruvAcha||

viditaM me surAH sarvaM prajAnAM kShayakAraNam |
bhavatAM chApi vakShyAmi shRRiNudhvaM vigatajvarAH || 6||

kAleya iti vikhyAto gaNaH paramadAruNaH |
taishcha vRRitraM samAshritya jagatsarvaM prabAdhitam || 7||

te vRRitraM nihataM dRRiShTvA sahasrAkSheNa dhImatA |
jIvitaM parirakShantaH praviShTA varuNAlayam || 8||

te pravishyodadhiM ghoraM nakragrAhasamAkulam |
utsAdanArthaM lokAnAM rAtrau ghnanti munIniha || 9||

na tu shakyAH kShayaM netuM samudrAshrayagA hi te |
samudrasya kShaye buddhirbhavadbhiH sampradhAryatAm || 10||

agastyena vinA ko hi shakto.anyo.arNavashoShaNe || 10||

etachChrutvA vacho devA viShNunA samudAhRRitam |
parameShThinamAj~nApya agastyasyAshramaM yayuH || 11||

tatrApashyanmahAtmAnaM vAruNiM dIptatejasam |
upAsyamAnamRRiShibhirdevairiva pitAmaham || 12||

te.abhigamya mahAtmAnaM maitrAvaruNimachyutam |
AshramasthaM taporAshiM karmabhiH svairabhiShTuvan || 13||

devA UchuH||

nahuSheNAbhitaptAnAM tvaM lokAnAM gatiH purA |
bhra.nshitashcha suraishvaryAllokArthaM lokakaNTakaH || 14||

krodhAtpravRRiddhaH sahasA bhAskarasya nagottamaH |
vachastavAnatikrAmanvindhyaH shailo na vardhate || 15||

tamasA chAvRRite loke mRRityunAbhyarditAH prajAH |
tvAmeva nAthamAsAdya nirvRRitiM paramAM gatAH || 16||

asmAkaM bhayabhItAnAM nityasho bhagavAngatiH |
tatastvArtAH prayAchAmastvAM varaM varado hyasi || 17||

\hrule

\medskip
                  102
\medskip

yudhiShThira uvAcha||

kimarthaM sahasA vindhyaH pravRRiddhaH krodhamUrChitaH |
etadichChAmyahaM shrotuM vistareNa mahAmune || 1||

lomasha uvAcha||

adrirAjaM mahAshailaM maruM kanakaparvatam |
udayAstamaye bhAnuH pradakShiNamavartata || 2||

taM tu dRRiShTvA tathA vindhyaH shailaH sUryamathAbravIt |
yathA hi merurbhavatA nityashaH parigamyate || 3||

pradakShiNaM cha kriyate mAmevaM kuru bhAskara || 3||

evamuktastataH sUryaH shailendraM pratyabhAShata |
nAhamAtmechChayA shaila karomyenaM pradakShiNam || 4||

eSha mArgaH pradiShTo me yenedaM nirmitaM jagat || 4||

evamuktastataH krodhAtpravRRiddhaH sahasAchalaH |
sUryAchandramasormArgaM roddhumichChanparantapa || 5||

tato devAH sahitAH sarva eva  sendrAH samAgamya mahAdrirAjam |
nivArayAmAsurupAyatastaM  na cha sma teShAM vachanaM chakAra || 6||

athAbhijagmurmunimAshramasthaM  tapasvinaM dharmabhRRitAM variShTham |
agastyamatyadbhutavIryadIptaM  taM chArthamUchuH sahitAH surAste || 7||

devA UchuH||

sUryAchandramasormArgaM nakShatrANAM gatiM tathA |
shailarAjo vRRiNotyeSha vindhyaH krodhavashAnugaH || 8||

taM nivArayituM shakto nAnyaH kashchiddvijottama |
RRite tvAM hi mahAbhAga tasmAdenaM nivAraya || 9||

lomasha uvAcha||

tachChrutvA vachanaM vipraH surANAM shailamabhyagAt |
so.abhigamyAbravIdvindhyaM sadAraH samupasthitaH || 10||

mArgamichChAmyahaM dattaM bhavatA parvatottama |
dakShiNAmabhigantAsmi dishaM kAryeNa kenachit || 11||

yAvadAgamanaM mahyaM tAvattvaM pratipAlaya |
nivRRitte mayi shailendra tato vardhasva kAmataH || 12||

evaM sa samayaM kRRitvA vindhyenAmitrakarshana |
adyApi dakShiNAddeshAdvAruNirna nivartate || 13||

etatte sarvamAkhyAtaM yathA vindhyo na vardhate |
agastyasya prabhAvena yanmAM tvaM paripRRichChasi || 14||

kAleyAstu yathA rAjansuraiH sarvairniShUditAH |
agastyAdvaramAsAdya tanme nigadataH shRRiNu || 15||

tridashAnAM vachaH shrutvA maitrAvaruNirabravIt |
kimarthamabhiyAtAH stha varaM mattaH kimichChatha || 16||

evamuktAstatastena devAstaM munimabruvan || 16||

evaM tvayechChAma kRRitaM maharShe  mahArNavaM pIyamAnaM mahAtman |
tato vadhiShyAma sahAnubandhAnkAleyasa~nj~nAnsuravidviShastAn || 17||

tridashAnAM vachaH shrutvA tatheti munirabravIt |
kariShye bhavatAM kAmaM lokAnAM cha mahatsukham || 18||

evamuktvA tato.agachChatsamudraM saritAM patim |
RRiShibhishcha tapaHsiddhaiH sArdhaM devaishcha suvrataH || 19||

manuShyoragagandharvayakShakimpuruShAstathA |
anujagmurmahAtmAnaM draShTukAmAstadadbhutam || 20||

tato.abhyagachChansahitAH samudraM bhImanisvanam |
nRRityantamiva chormIbhirvalgantamiva vAyunA || 21||

hasantamiva phenaughaiH skhalantaM kandareShu cha |
nAnAgrAhasamAkIrNaM nAnAdvijagaNAyutam || 22||

agastyasahitA devAH sagandharvamahoragAH |
RRiShayashcha mahAbhAgAH samAsedurmahodadhim || 23||

\hrule

\medskip
                  103
\medskip

lomasha uvAcha||

samudraM sa samAsAdya vAruNirbhagavAnRRiShiH |
uvAcha sahitAndevAnRRiShI.nshchaiva samAgatAn || 1||

eSha lokahitArthaM vai pibAmi varuNAlayam |
bhavadbhiryadanuShTheyaM tachChIghraM sa.nvidhIyatAm || 2||

etAvaduktvA vachanaM maitrAvaruNirachyutaH |
samudramapibatkruddhaH sarvalokasya pashyataH || 3||

pIyamAnaM samudraM tu dRRiShTvA devAH savAsavAH |
vismayaM paramaM jagmuH stutibhishchApyapUjayan || 4||

tvaM nastrAtA vidhAtA cha lokAnAM lokabhAvanaH |
tvatprasAdAtsamuchChedaM na gachChetsAmaraM jagat || 5||

sampUjyamAnastridashairmahAtmA  gandharvatUryeShu nadatsu sarvashaH |
divyaishcha puShpairavakIryamANo  mahArNavaM niHsalilaM chakAra || 6||

dRRiShTvA kRRitaM niHsalilaM mahArNavaM  surAH samastAH paramaprahRRiShTAH |
pragRRihya divyAni varAyudhAni  tAndAnavA~njaghnuradInasattvAH || 7||

te vadhyamAnAstridashairmahAtmabhirmahAbalairvegibhirunnadadbhiH |
na sehire vegavatAM mahAtmanAM  vegaM tadA dhArayituM divaukasAm || 8||

te vadhyamAnAstridashairdAnavA bhImanisvanAH |
chakruH sutumulaM yuddhaM muhUrtamiva bhArata || 9||

te pUrvaM tapasA dagdhA munibhirbhAvitAtmabhiH |
yatamAnAH paraM shaktyA tridashairviniShUditAH || 10||

te hemaniShkAbharaNAH kuNDalA~NgadadhAriNaH |
nihatya bahvashobhanta puShpitA iva ki.nshukAH || 11||

hatasheShAstataH kechitkAleyA manujottama |
vidArya vasudhAM devIM pAtAlatalamAshritAH || 12||

nihatAndAnavAndRRiShTvA tridashA munipu~Ngavam |
tuShTuvurvividhairvAkyairidaM chaivAbruvanvachaH || 13||

tvatprasAdAnmahAbhAga lokaiH prAptaM mahatsukham |
tvattejasA cha nihatAH kAleyAH krUravikramAH || 14||

pUrayasva mahAbAho samudraM lokabhAvana |
yattvayA salilaM pItaM tadasminpunarutsRRija || 15||

evamuktaH pratyuvAcha bhagavAnmunipu~NgavaH |
jIrNaM taddhi mayA toyamupAyo.anyaH prachintyatAm || 16||

pUraNArthaM samudrasya bhavadbhiryatnamAsthitaiH || 16||

etachChrutvA tu vachanaM maharSherbhAvitAtmanaH |
vismitAshcha viShaNNAshcha babhUvuH sahitAH surAH || 17||

parasparamanuj~nApya praNamya munipu~Ngavam |
prajAH sarvA mahArAja viprajagmuryathAgatam || 18||

tridashA viShNunA sArdhamupajagmuH pitAmaham |
pUraNArthaM samudrasya mantrayitvA punaH punaH || 19||

UchuH prA~njalayaH sarve sAgarasyAbhipUraNam || 19||

\hrule

\medskip
                  104
\medskip

lomasha uvAcha||

tAnuvAcha sametA.nstu brahmA lokapitAmahaH |
gachChadhvaM vibudhAH sarve yathAkAmaM yathepsitam || 1||

mahatA kAlayogena prakRRitiM yAsyate.arNavaH |
j~nAtInvai kAraNaM kRRitvA mahArAj~no bhagIrathAt || 2||

yudhiShThira uvAcha||

kathaM vai j~nAtayo brahmankAraNaM chAtra kiM mune |
kathaM samudraH pUrNashcha bhagIrathaparishramAt || 3||

etadichChAmyahaM shrotuM vistareNa tapodhana |
kathyamAnaM tvayA vipra rAj~nAM charitamuttamam || 4||

vaishampAyana uvAcha||

evamuktastu viprendro dharmarAj~nA mahAtmanA |
kathayAmAsa mAhAtmyaM sagarasya mahAtmanaH || 5||

lomasha uvAcha||

ikShvAkUNAM kule jAtaH sagaro nAma pArthivaH |
rUpasattvabalopetaH sa chAputraH pratApavAn || 6||

sa haihayAnsamutsAdya tAlaja~NghA.nshcha bhArata |
vashe cha kRRitvA rAj~no.anyAnsvarAjyamanvashAsata || 7||

tasya bhArye tvabhavatAM rUpayauvanadarpite |
vaidarbhI bharatashreShTha shaibyA cha bharatarShabha || 8||

sa putrakAmo nRRipatistatApa sumahattapaH |
patnIbhyAM saha rAjendra kailAsaM girimAshritaH || 9||

sa tapyamAnaH sumahattapo yogasamanvitaH |
AsasAda mahAtmAnaM tryakShaM tripuramardanam || 10||

sha~NkaraM bhavamIshAnaM shUlapAniM pinAkinam |
tryambakaM shivamugreshaM bahurUpamumApatim || 11||

sa taM dRRiShTvaiva varadaM patnIbhyAM sahito nRRipaH |
praNipatya mahAbAhuH putrArthaM samayAchata || 12||

taM prItimAnharaH prAha sabhAryaM nRRipasattamam |
yasminvRRito muhUrte.ahaM tvayeha nRRipate varam || 13||

ShaShTiH putrasahasrANi shUrAH samaradarpitAH |
ekasyAM sambhaviShyanti patnyAM tava narottama || 14||

te chaiva sarve sahitAH kShayaM yAsyanti pArthiva |
eko va.nshadharaH shUra ekasyAM sambhaviShyati || 15||

evamuktvA tu taM rudrastatraivAntaradhIyata || 15||

sa chApi sagaro rAjA jagAma svaM niveshanam |
patnIbhyAM sahitastAta so.atihRRiShTamanAstadA || 16||

tasyAtha manujashreShTha te bhArye kamalekShaNe |
vaidarbhI chaiva shaibyA cha garbhiNyau sambabhUvatuH || 17||

tataH kAlena vaidarbhI garbhAlAbuM vyajAyata |
shaibyA cha suShuve putraM kumAraM devarUpiNam || 18||

tadAlAbuM samutsraShTuM manashchakre sa pArthivaH |
athAntarikShAchChushrAva vAchaM gambhIranisvanAm || 19||

rAjanmA sAhasaM kArShIH putrAnna tyaktumarhasi |
alAbumadhyAnniShkRRiShya bIjaM yatnena gopyatAm || 20||

sopasvedeShu pAtreShu ghRRitapUrNeShu bhAgashaH |
tataH putrasahasrANi ShaShTiM prApsyasi pArthiva || 21||

mahAdevena diShTaM te putrajanma narAdhipa |
anena kramayogena mA te buddhirato.anyathA || 22||

\hrule

\medskip
                  105
\medskip

lomasha uvAcha||

etachChrutvAntarikShAchcha sa rAjA rAjasattama |
yathoktaM tachchakArAtha shraddadhadbharatarShabha || 1||

ShaShTiH putrasahasrANi tasyApratimatejasaH |
rudraprasAdAdrAjarSheH samajAyanta pArthiva || 2||

te ghorAH krUrakarmANa AkAshaparisarpiNaH |
bahutvAchchAvajAnantaH sarvA.NllokAnsahAmarAn || 3||

tridashA.nshchApyabAdhanta tathA gandharvarAkShasAn |
sarvANi chaiva bhUtAni shUrAH samarashAlinaH || 4||

vadhyamAnAstato lokAH sAgarairmandabuddhibhiH |
brahmANaM sharaNaM jagmuH sahitAH sarvadaivataiH || 5||

tAnuvAcha mahAbhAgaH sarvalokapitAmahaH |
gachChadhvaM tridashAH sarve lokaiH sArdhaM yathAgatam || 6||

nAtidIrgheNa kAlena sAgarANAM kShayo mahAn |
bhaviShyati mahAghoraH svakRRitaiH karmabhiH surAH || 7||

evamuktAstato devA lokAshcha manujeshvara |
pitAmahamanuj~nApya viprajagmuryathAgatam || 8||

tataH kAle bahutithe vyatIte bharatarShabha |
dIkShitaH sagaro rAjA hayamedhena vIryavAn || 9||

tasyAshvo vyacharadbhUmiM putraiH suparirakShitaH || 9||

samudraM sa samAsAdya nistoyaM bhImadarshanam |
rakShyamANaH prayatnena tatraivAntaradhIyata || 10||

tataste sAgarAstAta hRRitaM matvA hayottamam |
Agamya piturAchakhyuradRRishyaM turagaM hRRitam || 11||

tenoktA dikShu sarvAsu sarve mArgata vAjinam || 11||

tataste piturAj~nAya dikShu sarvAsu taM hayam |
amArganta mahArAja sarvaM cha pRRithivItalam || 12||

tataste sAgarAH sarve samupetya parasparam |
nAdhyagachChanta turagamashvahartArameva cha || 13||

Agamya pitaraM chochustataH prA~njalayo.agrataH |
sasamudravanadvIpA sanadInadakandarA || 14||

saparvatavanoddeshA nikhilena mahI nRRipa || 14||

asmAbhirvichitA rAja~nshAsanAttava pArthiva |
na chAshvamadhigachChAmo nAshvahartArameva cha || 15||

shrutvA tu vachanaM teShAM sa rAjA krodhamUrChitaH |
uvAcha vachanaM sarvA.nstadA daivavashAnnRRipa || 16||

anAgamAya gachChadhvaM bhUyo mArgata vAjinam |
yaj~niyaM taM vinA hyashvaM nAgantavyaM hi putrakAH || 17||

pratigRRihya tu sa.ndeshaM tataste sagarAtmajAH |
bhUya eva mahIM kRRitsnAM vichetumupachakramuH || 18||

athApashyanta te vIrAH pRRithivImavadAritAm |
samAsAdya bilaM tachcha khanantaH sagarAtmajAH || 19||

kuddAlairhreShukaishchaiva samudramakhana.nstadA || 19||

sa khanyamAnaH sahitaiH sAgarairvaruNAlayaH |
agachChatparamAmArtiM dAryamANaH samantataH || 20||

asuroragarakShA.nsi sattvAni vividhAni cha |
ArtanAdamakurvanta vadhyamAnAni sAgaraiH || 21||

ChinnashIrShA videhAshcha bhinnajAnvasthimastakAH |
prANinaH samadRRishyanta shatasho.atha sahasrashaH || 22||

evaM hi khanatAM teShAM samudraM makarAlayam |
vyatItaH sumahAnkAlo na chAshvaH samadRRishyata || 23||

tataH pUrvottare deshe samudrasya mahIpate |
vidArya pAtAlamatha sa~NkruddhAH sagarAtmajAH || 24||

apashyanta hayaM tatra vicharantaM mahItale || 24||

kapilaM cha mahAtmAnaM tejorAshimanuttamam |
tapasA dIpyamAnaM taM jvAlAbhiriva pAvakam || 25||

\hrule

\medskip
                  106
\medskip

lomasha uvAcha||

te taM dRRiShTvA hayaM rAjansamprahRRiShTatanUruhAH |
anAdRRitya mahAtmAnaM kapilaM kAlachoditAH || 1||

sa~NkruddhAH samadhAvanta ashvagrahaNakA~NkShiNaH || 1||

tataH kruddho mahArAja kapilo munisattamaH |
vAsudeveti yaM prAhuH kapilaM munisattamam || 2||

sa chakShurvivRRitaM kRRitvA tejasteShu samutsRRijan |
dadAha sumahAtejA mandabuddhInsa sAgarAn || 3||

tAndRRiShTvA bhasmasAdbhUtAnnAradaH sumahAtapAH |
sagarAntikamAgachChattachcha tasmai nyavedayat || 4||

sa tachChrutvA vacho ghoraM rAjA munimukhodgatam |
muhUrtaM vimanA bhUtvA sthANorvAkyamachintayat || 5||

AtmAnamAtmanAshvAsya hayamevAnvachintayat || 5||

a.nshumantaM samAhUya asamaj~naHsutaM tadA |
pautraM bharatashArdUla idaM vachanamabravIt || 6||

ShaShTistAni sahasrANi putrANAmamitaujasAm |
kApilaM teja AsAdya matkRRite nidhanaM gatAH || 7||

tava chApi pitA tAta parityakto mayAnagha |
dharmaM sa.nrakShamANena paurANAM hitamichChatA || 8||

yudhiShThira uvAcha||

kimarthaM rAjashArdUlaH sagaraH putramAtmajam |
tyaktavAndustyajaM vIraM tanme brUhi tapodhana || 9||

lomasha uvAcha||

asama~njA iti khyAtaH sagarasya suto hyabhUt |
yaM shaibyA janayAmAsa paurANAM sa hi dArakAn || 10||

khureShu kroshato gRRihya nadyAM chikShepa durbalAn || 10||

tataH paurAH samAjagmurbhayashokapariplutAH |
sagaraM chAbhyayAchanta sarve prA~njalayaH sthitAH || 11||

tvaM nastrAtA mahArAja parachakrAdibhirbhayaiH |
asama~njobhayAdghorAttato nastrAtumarhasi || 12||

paurANAM vachanaM shrutvA ghoraM nRRipatisattamaH |
muhUrtaM vimanA bhUtvA sachivAnidamabravIt || 13||

asama~njAH purAdadya suto me vipravAsyatAm |
yadi vo matpriyaM kAryametachChIghraM vidhIyatAm || 14||

evamuktA narendreNa sachivAste narAdhipa |
yathoktaM tvaritAshchakruryathAj~nApitavAnnRRipaH || 15||

etatte sarvamAkhyAtaM yathA putro mahAtmanA |
paurANAM hitakAmena sagareNa vivAsitaH || 16||

a.nshumA.nstu maheShvAso yaduktaH sagareNa ha |
tatte sarvaM pravakShyAmi kIrtyamAnaM nibodha me || 17||

sagara uvAcha||

pitushcha te.ahaM tyAgena putrANAM nidhanena cha |
alAbhena tathAshvasya paritapyAmi putraka || 18||

tasmAdduHkhAbhisantaptaM yaj~navighnAchcha mohitam |
hayasyAnayanAtpautra narakAnmAM samuddhara || 19||

lomasha uvAcha||

a.nshumAnevamuktastu sagareNa mahAtmanA |
jagAma duHkhAttaM deshaM yatra vai dAritA mahI || 20||

sa tu tenaiva mArgeNa samudraM pravivesha ha |
apashyachcha mahAtmAnaM kapilaM turagaM cha tam || 21||

sa dRRiShTvA tejaso rAshiM purANamRRiShisattamam |
praNamya shirasA bhUmau kAryamasmai nyavedayat || 22||

tataH prIto mahAtejAH kalipoM.ashumato.abhavat |
uvAcha chainaM dharmAtmA varado.asmIti bhArata || 23||

sa vavre turagaM tatra prathamaM yaj~nakAraNAt |
dvitIyamudakaM vavre pitR^INAM pAvanepsayA || 24||

tamuvAcha mahAtejAH kapilo munipu~NgavaH |
dadAni tava bhadraM te yadyatprArthayase.anagha || 25||

tvayi kShamA cha dharmashcha satyaM chApi pratiShThitam |
tvayA kRRitArthaH sagaraH putravA.nshcha tvayA pitA || 26||

tava chaiva prabhAvena svargaM yAsyanti sAgarAH |
pautrashcha te tripathagAM tridivAdAnayiShyati || 27||

pAvanArthaM sAgarANAM toShayitvA maheshvaram || 27||

hayaM nayasva bhadraM te yaj~niyaM narapu~Ngava |
yaj~naH samApyatAM tAta sagarasya mahAtmanaH || 28||

a.nshumAnevamuktastu kapilena mahAtmanA |
AjagAma hayaM gRRihya yaj~navATaM mahAtmanaH || 29||

so.abhivAdya tataH pAdau sagarasya mahAtmanaH |
mUrdhni tenApyupAghrAtastasmai sarvaM nyavedayat || 30||

yathA dRRiShTaM shrutaM chApi sAgarANAM kShayaM tathA |
taM chAsmai hayamAchaShTa yaj~navATamupAgatam || 31||

tachChrutvA sagaro rAjA putrajaM duHkhamatyajat |
a.nshumantaM cha sampUjya samApayata taM kratum || 32||

samAptayaj~naH sagaro devaiH sarvaiH sabhAjitaH |
putratve kalpayAmAsa samudraM varuNAlayam || 33||

prashAsya suchiraM kAlaM rAjyaM rAjIvalochanaH |
pautre bhAraM samAveshya jagAma tridivaM tadA || 34||

a.nshumAnapi dharmAtmA mahIM sAgaramekhalAm |
prashashAsa mahArAja yathaivAsya pitAmahaH || 35||

tasya putraH samabhavaddilIpo nAma dharmavit |
tasmai rAjyaM samAdhAya a.nshumAnapi sa.nsthitaH || 36||

dilIpastu tataH shrutvA pitR^INAM nidhanaM mahat |
paryatapyata duHkhena teShAM gatimachintayat || 37||

ga~NgAvataraNe yatnaM sumahachchAkaronnRRipaH |
na chAvatArayAmAsa cheShTamAno yathAbalam || 38||

tasya putraH samabhavachChrImAndharmaparAyaNaH |
bhagIratha iti khyAtaH satyavAganasUyakaH || 39||

abhiShichya tu taM rAjye dilIpo vanamAshritaH |
tapaHsiddhisamAyogAtsa rAjA bharatarShabha || 40||

vanAjjagAma tridivaM kAlayogena bhArata || 40||

\hrule

\medskip
                  107
\medskip

lomasha uvAcha||

sa tu rAjA maheShvAsashchakravartI mahArathaH |
babhUva sarvalokasya manonayananandanaH || 1||

sa shushrAva mahAbAhuH kapilena mahAtmanA |
pitR^INAM nidhanaM ghoramaprAptiM tridivasya cha || 2||

sa rAjyaM sachive nyasya hRRidayena vidUyatA |
jagAma himavatpArshvaM tapastaptuM nareshvaraH || 3||

ArirAdhayiShurga~NgAM tapasA dagdhakilbiShaH |
so.apashyata narashreShTha himavantaM nagottamam || 4||

shRRi~NgairbahuvidhAkArairdhAtumadbhirala~NkRRitam |
pavanAlambibhirmeghaiH pariShvaktaM samantataH || 5||

nadIku~njanitambaishcha sodakairupashobhitam |
guhAkandarasa.nlInaiH siMhavyAghrairniShevitam || 6||

shakunaishcha vichitrA~NgaiH kUjadbhirvividhA giraH |
bhRRi~NgarAjaistathA ha.nsairdAtyUhairjalakukkuTaiH || 7||

mayUraiH shatapatraishcha kokilairjIvajIvakaiH |
chakorairasitApA~NgaistathA putrapriyairapi || 8||

jalasthAneShu ramyeShu padminIbhishcha sa~Nkulam |
sArasAnAM cha madhurairvyAhRRitaiH samala~NkRRitam || 9||

kiMnarairapsarobhishcha niShevitashilAtalam |
dishAgajaviShANAgraiH samantAdghRRiShTapAdapam || 10||

vidyAdharAnucharitaM nAnAratnasamAkulam |
viSholbaNairbhuja~Ngaishcha dIptajihvairniShevitam || 11||

kvachitkanakasa~NkAshaM kvachidrajatasaMnibham |
kvachida~njanapu~njAbhaM himavantamupAgamat || 12||

sa tu tatra narashreShThastapo ghoraM samAshritaH |
phalamUlAmbubhakSho.abhUtsahasraM parivatsarAn || 13||

sa.nvatsarasahasre tu gate divye mahAnadI |
darshayAmAsa taM ga~NgA tadA mUrtimatI svayam || 14||

ga~NgovAcha||

kimichChasi mahArAja mattaH kiM cha dadAni te |
tadbravIhi narashreShTha kariShyAmi vachastava || 15||

lomasha uvAcha||

evamuktaH pratyuvAcha rAjA haimavatIM tadA |
pitAmahA me varade kapilena mahAnadi || 16||

anveShamANAsturagaM nItA vaivasvatakShayam || 16||

ShaShTistAni sahasrANi sAgarANAM mahAtmanAm |
kApilaM teja AsAdya kShaNena nidhanaM gatAH || 17||

teShAmevaM vinaShTAnAM svarge vAso na vidyate |
yAvattAni sharIrANi tvaM jalairnAbhiShi~nchasi || 18||

svargaM naya mahAbhAge matpitR^InsagarAtmajAn |
teShAmarthe.abhiyAchAmi tvAmahaM vai mahAnadi || 19||

etachChrutvA vacho rAj~no ga~NgA lokanamaskRRitA |
bhagIrathamidaM vAkyaM suprItA samabhAShata || 20||

kariShyAmi mahArAja vachaste nAtra sa.nshayaH |
vegaM tu mama durdhAryaM patantyA gaganAchchyutam || 21||

na shaktastriShu lokeShu kashchiddhArayituM nRRipa |
anyatra vibudhashreShThAnnIlakaNThAnmaheshvarAt || 22||

taM toShaya mahAbAho tapasA varadaM haram |
sa tu mAM prachyutAM devaH shirasA dhArayiShyati || 23||

kariShyati cha te kAmaM pitR^INAM hitakAmyayA || 23||

etachChrutvA vacho rAjanmahArAjo bhagIrathaH |
kailAsaM parvataM gatvA toShayAmAsa sha~Nkaram || 24||

tatastena samAgamya kAlayogena kenachit |
agRRihNAchcha varaM tasmAdga~NgAyA dhAraNaM nRRipa || 25||

svargavAsaM samuddishya pitR^INAM sa narottamaH || 25||

\hrule

\medskip
                  108
\medskip

lomasha uvAcha||

bhagIrathavachaH shrutvA priyArthaM cha divaukasAm |
evamastviti rAjAnaM bhagavAnpratyabhAShata || 1||

dhArayiShye mahAbAho gaganAtprachyutAM shivAm |
divyAM devanadIM puNyAM tvatkRRite nRRipasattama || 2||

evamuktvA mahAbAho himavantamupAgamat |
sa.nvRRitaH pArShadairghorairnAnApraharaNodyataiH || 3||

tataH sthitvA narashreShThaM bhagIrathamuvAcha ha |
prayAchasva mahAbAho shailarAjasutAM nadIm || 4||

patamAnAM sarichChreShThAM dhArayiShye triviShTapAt || 4||

etachChrutvA vacho rAjA sharveNa samudAhRRitam |
prayataH praNato bhUtvA ga~NgAM samanuchintayat || 5||

tataH puNyajalA ramyA rAj~nA samanuchintitA |
IshAnaM cha sthitaM dRRiShTvA gaganAtsahasA chyutA || 6||

tAM prachyutAM tato dRRiShTvA devAH sArdhaM maharShibhiH |
gandharvoragarakShA.nsi samAjagmurdidRRikShayA || 7||

tataH papAta gaganAdga~NgA himavataH sutA |
samudbhrAntamahAvartA mInagrAhasamAkulA || 8||

tAM dadhAra haro rAjanga~NgAM gaganamekhalAm |
lalATadeshe patitAM mAlAM muktAmayImiva || 9||

sA babhUva visarpantI tridhA rAjansamudragA |
phenapu~njAkulajalA ha.nsAnAmiva pa~NktayaH || 10||

kvachidAbhogakuTilA praskhalantI kvachitkvachit |
svaphenapaTasa.nvItA matteva pramadAvrajat || 11||

kvachitsA toyaninadairnadantI nAdamuttamam || 11||

evaM prakArAnsubahUnkurvantI gaganAchchyutA |
pRRithivItalamAsAdya bhagIrathamathAbravIt || 12||

darshayasva mahArAja mArgaM kena vrajAmyaham |
tvadarthamavatIrNAsmi pRRithivIM pRRithivIpate || 13||

etachChrutvA vacho rAjA prAtiShThata bhagIrathaH |
yatra tAni sharIrANi sAgarANAM mahAtmanAm || 14||

pAvanArthaM narashreShTha puNyena salilena ha || 14||

ga~NgAyA dhAraNaM kRRitvA haro lokanamaskRRitaH |
kailAsaM parvatashreShThaM jagAma tridashaiH saha || 15||

samudraM cha samAsAdya ga~NgayA sahito nRRipaH |
pUrayAmAsa vegena samudraM varuNAlayam || 16||

duhitRRitve cha nRRipatirga~NgAM samanukalpayat |
pitR^INAM chodakaM tatra dadau pUrNamanorathaH || 17||

etatte sarvamAkhyAtaM ga~NgA tripathagA yathA |
pUraNArthaM samudrasya pRRithivImavatAritA || 18||

samudrashcha yathA pItaH kAraNArthe mahAtmanA |
vAtApishcha yathA nItaH kShayaM sa brahmahA prabho || 19||

agastyena mahArAja yanmAM tvaM paripRRichChasi || 19||

\hrule

\medskip
                  109
\medskip

vaishampAyana uvAcha||

tataH prayAtaH kaunteyaH krameNa bharatarShabha |
nandAmaparanandAM cha nadyau pApabhayApahe || 1||

sa parvataM samAsAdya hemakUTamanAmayam |
achintyAnadbhutAnbhAvAndadarsha subahUnnRRipaH || 2||

vAcho yatrAbhavanmeghA upalAshcha sahasrashaH |
nAshaknuva.nstamAroDhuM viShaNNamanaso janAH || 3||

vAyurnityaM vavau yatra nityaM devashcha varShati |
sAyaM prAtashcha bhagavAndRRishyate havyavAhanaH || 4||

evaM bahuvidhAnbhAvAnadbhutAnvIkShya pANDavaH |
lomashaM punareva sma paryapRRichChattadadbhutam || 5||

lomasha uvAcha||

yathAshrutamidaM pUrvamasmAbhirarikarshana |
tadekAgramanA rAjannibodha gadato mama || 6||

asminnRRiShabhakUTe.abhUdRRiShabho nAma tApasaH |
anekashatavarShAyustapasvI kopano bhRRisham || 7||

sa vai sambhAShyamANo.anyaiH kopAdgirimuvAcha ha |
ya iha vyAharetkashchidupalAnutsRRijestadA || 8||

vAtaM chAhUya mA shabdamityuvAcha sa tApasaH |
vyAhara.nshchaiva puruSho meghena vinivAryate || 9||

evametAni karmANi rAja.nstena maharShiNA |
kRRitAni kAnichitkopAtpratiShiddhAni kAnichit || 10||

nandAmabhigatAndevAnpurA rAjanniti shrutiH |
anvapadyanta sahasA puruShA devadarshinaH || 11||

te darshanamanichChanto devAH shakrapurogamAH |
durgaM chakrurimaM deshaM giripratyUharUpakam || 12||

tadA prabhRRiti kaunteya narA girimimaM sadA |
nAshaknuvanabhidraShTuM kuta evAdhirohitum || 13||

nAtaptatapasA shakyo draShTumeSha mahAgiriH |
AroDhuM vApi kaunteya tasmAnniyatavAgbhava || 14||

iha devAH sadA sarve yaj~nAnAjahruruttamAn |
teShAmetAni li~NgAni dRRishyante.adyApi bhArata || 15||

kushAkAreva dUrveyaM sa.nstIrNeva cha bhUriyam |
yUpaprakArA bahavo vRRikShAshcheme vishAM pate || 16||

devAshcha RRiShayashchaiva vasantyadyApi bhArata |
teShAM sAyaM tathA prAtardRRishyate havyavAhanaH || 17||

ihAplutAnAM kaunteya sadyaH pApmA vihanyate |
kurushreShThAbhiShekaM vai tasmAtkuru sahAnujaH || 18||

tato nandAplutA~NgastvaM kaushikImabhiyAsyasi |
vishvAmitreNa yatrograM tapastaptamanuttamam || 19||

vaishampAyana uvAcha||

tatastatra samAplutya gAtrANi sagaNo nRRipaH |
jagAma kaushikIM puNyAM ramyAM shivajalAM nadIm || 20||

\hrule

\medskip
              RRishyashRRi~NgopAkhyAnam.h
                  110
\medskip

lomasha uvAcha||

eShA devanadI puNyA kaushikI bharatarShabha |
vishvAmitrAshramo ramya eSha chAtra prakAshate || 1||

Ashramashchaiva puNyAkhyaH kAshyapasya mahAtmanaH |
RRishyashRRi~NgaH suto yasya tapasvI sa.nyatendriyaH || 2||

tapaso yaH prabhAvena varShayAmAsa vAsavam |
anAvRRiShTyAM bhayAdyasya vavarSha balavRRitrahA || 3||

mRRigyAM jAtaH sa tejasvI kAshyapasya sutaH prabhuH |
viShaye lomapAdasya yashchakArAdbhutaM mahat || 4||

nivartiteShu sasyeShu yasmai shAntAM dadau nRRipaH |
lomapAdo duhitaraM sAvitrIM savitA yathA || 5||

yudhiShThira uvAcha||

RRishyashRRi~NgaH kathaM mRRigyAmutpannaH kAshyapAtmajaH |
viruddhe yonisa.nsarge kathaM cha tapasA yutaH || 6||

kimarthaM cha bhayAchChakrastasya bAlasya dhImataH |
anAvRRiShTyAM pravRRittAyAM vavarSha balavRRitrahA || 7||

katha.nrUpA cha shAntAbhUdrAjaputrI yatavratA |
lobhayAmAsa yA cheto mRRigabhUtasya tasya vai || 8||

lomapAdashcha rAjarShiryadAshrUyata dhArmikaH |
kathaM vai viShaye tasya nAvarShatpAkashAsanaH || 9||

etanme bhagavansarvaM vistareNa yathAtatham |
vaktumarhasi shushrUShorRRiShyashRRi~Ngasya cheShTitam || 10||

lomasha uvAcha||

vibhANDakasya brahmarShestapasA bhAvitAtmanaH |
amoghavIryasya sataH prajApatisamadyuteH || 11||

shRRiNu putro yathA jAta RRishyashRRi~NgaH pratApavAn |
mahAhrade mahAtejA bAlaH sthavirasaMmataH || 12||

mahAhradaM samAsAdya kAshyapastapasi sthitaH |
dIrghakAlaM parishrAnta RRiShirdevarShisaMmataH || 13||

tasya retaH prachaskanda dRRiShTvApsarasamurvashIm |
apsUpaspRRishato rAjanmRRigI tachchApibattadA || 14||

saha toyena tRRiShitA sA garbhiNyabhavannRRipa |
amoghatvAdvidheshchaiva bhAvitvAddaivanirmitAt || 15||

tasyAM mRRigyAM samabhavattasya putro mahAnRRiShiH |
RRishyashRRi~Ngastaponityo vana eva vyavardhata || 16||

tasyarshyashRRi~NgaM shirasi rAjannAsInmahAtmanaH |
tenarshyashRRi~Nga ityevaM tadA sa prathito.abhavat || 17||

na tena dRRiShTapUrvo.anyaH pituranyatra mAnuShaH |
tasmAttasya mano nityaM brahmacharye.abhavannRRipa || 18||

etasminneva kAle tu sakhA dasharathasya vai |
lomapAda iti khyAto a~NgAnAmIshvaro.abhavat || 19||

tena kAmaH kRRito mithyA brAhmaNebhya iti shrutiH |
sa brAhmaNaiH parityaktastadA vai jagatIpatiH || 20||

purohitApachArAchcha tasya rAj~no yadRRichChayA |
na vavarSha sahasrAkShastato.apIDyanta vai prajAH || 21||

sa brAhmaNAnparyapRRichChattapoyuktAnmanIShiNaH |
pravarShaNe surendrasya samarthAnpRRithivIpatiH || 22||

kathaM pravarShetparjanya upAyaH paridRRishyatAm |
tamUchushchoditAstena svamatAni manIShiNaH || 23||

tatra tveko munivarastaM rAjAnamuvAcha ha |
kupitAstava rAjendra brAhmaNA niskRRitiM chara || 24||

RRishyashRRi~NgaM munisutamAnayasva cha pArthiva |
vAneyamanabhij~naM cha nArINAmArjave ratam || 25||

sa chedavataredrAjanviShayaM te mahAtapAH |
sadyaH pravarShetparjanya iti me nAtra sa.nshayaH || 26||

etachChrutvA vacho rAjankRRitvA niskRRitimAtmanaH |
sa gatvA punarAgachChatprasanneShu dvijAtiShu || 27||

rAjAnamAgataM dRRiShTvA pratisa~njagRRihuH prajAH || 27||

tato.a~NgapatirAhUya sachivAnmantrakovidAn |
RRishyashRRi~NgAgame yatnamakaronmantranishchaye || 28||

so.adhyagachChadupAyaM tu tairamAtyaiH sahAchyutaH |
shAstraj~nairalamarthaj~nairnItyAM cha pariniShThitaiH || 29||

tata AnAyayAmAsa vAramukhyA mahIpatiH |
veshyAH sarvatra niShNAtAstA uvAcha sa pArthivaH || 30||

RRishyashRRi~NgamRRiSheH putramAnayadhvamupAyataH |
lobhayitvAbhivishvAsya viShayaM mama shobhanAH || 31||

tA rAjabhayabhItAshcha shApabhItAshcha yoShitaH |
ashakyamUchustatkAryaM vivarNA gatachetasaH || 32||

tatra tvekA jaradyoShA rAjAnamidamabravIt |
prayatiShye mahArAja tamAnetuM tapodhanam || 33||

abhipretA.nstu me kAmAnsamanuj~nAtumarhasi |
tataH shakShye lobhayitumRRishyashRRi~NgamRRiSheH sutam || 34||

tasyAH sarvamabhiprAyamanvajAnAtsa pArthivaH |
dhanaM cha pradadau bhUri ratnAni vividhAni cha || 35||

tato rUpeNa sampannA vayasA cha mahIpate |
striya AdAya kAshchitsA jagAma vanama~njasA || 36||

\hrule

\medskip
                  111
\medskip

lomasha uvAcha||

sA tu nAvyAshramaM chakre rAjakAryArthasiddhaye |
sa.ndeshAchchaiva nRRipateH svabuddhyA chaiva bhArata || 1||

nAnApuShpaphalairvRRikShaiH kRRitrimairupashobhitam |
nAnAgulmalatopetaiH svAdukAmaphalapradaiH || 2||

atIva ramaNIyaM tadatIva cha manoharam |
chakre nAvyAshramaM ramyamadbhutopamadarshanam || 3||

tato nibadhya tAM nAvamadUre kAshyapAshramAt |
chArayAmAsa puruShairvihAraM tasya vai muneH || 4||

tato duhitaraM veshyA samAdhAyetikRRityatAm |
dRRiShTvAntaraM kAshyapasya prAhiNodbuddhisaMmatAm || 5||

sA tatra gatvA kushalA taponityasya saMnidhau |
AshramaM taM samAsAdya dadarsha tamRRiSheH sutam || 6||

veshyovAcha||

kachchinmune kushalaM tApasAnAM  kachchichcha vo mUlaphalaM prabhUtam |
kachchidbhavAnramate chAshrame.asmiMstvAM vai draShTuM sAmpratamAgato.asmi || 7||

kachchittapo vardhate tApasAnAM  pitA cha te kachchidahInatejAH |
kachchittvayA prIyate chaiva vipra  kachchitsvAdhyAyaH kriyate RRishyashRRi~Nga || 8||

RRishyashRRi~Nga uvAcha||

RRiddho bhavA~njyotiriva prakAshate  manye chAhaM tvAmabhivAdanIyam |
pAdyaM vai te sampradAsyAmi kAmAdyathAdharmaM phalamUlAni chaiva || 9||

kaushyAM bRRisyAmAssva yathopajoShaM  kRRiShNAjinenAvRRitAyAM sukhAyAm |
kva chAshramastava kiM nAma chedaM  vrataM brahma.nshcharasi hi devavattvam || 10||

veshyovAcha||

mamAshramaH kAshyapaputra ramyastriyojanaM shailamimaM pareNa |
tatra svadharmo.anabhivAdanaM no  na chodakaM pAdyamupaspRRishAmaH || 11||

RRishyashRRi~Nga uvAcha||

phalAni pakvAni dadAni te.ahaM  bhallAtakAnyAmalakAni chaiva |
parUShakAnI~NgudadhanvanAni  priyAlAnAM kAmakAraM kuruShva || 12||

lomasha uvAcha||

sA tAni sarvANi visarjayitvA  bhakShAnmahArhAnpradadau tato.asmai |
tAnyRRishyashRRi~Ngasya mahArasAni  bhRRishaM surUpANi ruchiM dadurhi || 13||

dadau cha mAlyAni sugandhavanti  chitrANi vAsA.nsi cha bhAnumanti |
pAnAni chAgryANi tato mumoda  chikrIDa chaiva prajahAsa chaiva || 14||

sA kandukenAramatAsya mUle  vibhajyamAnA phalitA lateva |
gAtraishcha gAtrANi niShevamANA  samAshliShachchAsakRRidRRishyashRRi~Ngam || 15||

sarjAnashokA.nstilakA.nshcha vRRikShAnprapuShpitAnavanAmyAvabhajya |
vilajjamAneva madAbhibhUtA  pralobhayAmAsa sutaM maharSheH || 16||

atharshyashRRi~NgaM vikRRitaM samIkShya  punaH punaH pIDya cha kAyamasya |
avekShamANA shanakairjagAma  kRRitvAgnihotrasya tadApadesham || 17||

tasyAM gatAyAM madanena matto  vichetanashchAbhavadRRishyashRRi~NgaH |
tAmeva bhAvena gatena shUnyo  viniHshvasannArtarUpo babhUva || 18||

tato muhUrtAddharipi~NgalAkShaH  praveShTito romabhirA nakhAgrAt |
svAdhyAyavAnvRRittasamAdhiyukto  vibhANDakaH kAshyapaH prAdurAsIt || 19||

so.apashyadAsInamupetya putraM  dhyAyantamekaM viparItachittam |
viniHshvasantaM muhurUrdhvadRRiShTiM  vibhANDakaH putramuvAcha dInam || 20||

na kalpyante samidhaH kiM nu tAta  kachchiddhutaM chAgnihotraM tvayAdya |
sunirNiktaM sruksruvaM homadhenuH  kachchitsavatsA cha kRRitA tvayAdya || 21||

na vai yathApUrvamivAsi putra  chintAparashchAsi vichetanashcha |
dIno.atimAtraM tvamihAdya kiM nu  pRRichChAmi tvAM ka ihAdyAgato.abhUt || 22||

\hrule

\medskip
                  112
\medskip

RRishyashRRi~Nga uvAcha||

ihAgato jaTilo brahmachArI  na vai hrasvo nAtidIrgho manasvI |
suvarNavarNaH kamalAyatAkShaH  sutaH surANAmiva shobhamAnaH || 1||

samRRiddharUpaH saviteva dIptaH  sushuklakRRiShNAkShatarashchakoraiH |
nIlAH prasannAshcha jaTAH sugandhA  hiraNyarajjugrathitAH sudIrghAH || 2||

AdhArarUpA punarasya kaNThe  vibhrAjate vidyudivAntarikShe |
dvau chAsya piNDAvadhareNa kaNThamajAtaromau sumanoharau cha || 3||

vilagnamadhyashcha sa nAbhideshe  kaTishcha tasyAtikRRitapramANA |
tathAsya chIrAntaritA prabhAti  hiraNmayI mekhalA me yatheyam || 4||

anyachcha tasyAdbhutadarshanIyaM  vikUjitaM pAdayoH samprabhAti |
pANyoshcha tadvatsvanavannibaddhau  kalApakAvakShamAlA yatheyam || 5||

vicheShTamAnasya cha tasya tAni  kUjanti ha.nsA sarasIva mattAH |
chIrANi tasyAdbhutadarshanAni  nemAni tadvanmama rUpavanti || 6||

vaktraM cha tasyAdbhutadarshanIyaM  pravyAhRRitaM hlAdayatIva chetaH |
pu.nskokilasyeva cha tasya vANI  tAM shRRiNvato me vyathito.antarAtmA || 7||

yathA vanaM mAdhavamAsi madhye  samIritaM shvasanenAbhivAti |
tathA sa vAtyuttamapuNyagandhI  niShevyamANaH pavanena tAta || 8||

susa.nyatAshchApi jaTA vibhaktA  dvaidhIkRRitA bhAnti samA lalATe |
karNau cha chitrairiva chakravAlaiH  samAvRRitau tasya surUpavadbhiH || 9||

tathA phalaM vRRittamatho vichitraM  samAhanatpANinA dakShiNena |
tadbhUmimAsAdya punaH punashcha  samutpatatyadbhutarUpamuchchaiH || 10||

tachchApi hatvA parivartate.asau  vAterito vRRikSha ivAvaghUrNaH |
taM prekShya me putramivAmarANAM  prItiH parA tAta ratishcha jAtA || 11||

sa me samAshliShya punaH sharIraM  jaTAsu gRRihyAbhyavanAmya vaktram |
vaktreNa vaktraM praNidhAya shabdaM  chakAra tanme.ajanayatpraharSham || 12||

na chApi pAdyaM bahu manyate.asau  phalAni chemAni mayAhRRitAni |
eva.nvrato.asmIti cha mAmavochatphalAni chAnyAni navAnyadAnme || 13||

mayopayuktAni phalAni tAni  nemAni tulyAni rasena teShAm |
na chApi teShAM tvagiyaM yathaiShAM  sArANi naiShAmiva santi teShAm || 14||

toyAni chaivAtirasAni mahyaM  prAdAtsa vai pAtumudArarUpaH |
pItvaiva yAnyabhyadhikaH praharSho  mamAbhavadbhUshchaliteva chAsIt || 15||

imAni chitrANi cha gandhavanti  mAlyAni tasyodgrathitAni paTTaiH |
yAni prakIryeha gataH svameva  sa AshramaM tapasA dyotamAnaH || 16||

gatena tenAsmi kRRito vichetA  gAtraM cha me samparitapyatIva |
ichChAmi tasyAntikamAshu gantuM  taM cheha nityaM parivartamAnam || 17||

gachChAmi tasyAntikameva tAta  kA nAma sA vratacharyA cha tasya |
ichChAmyahaM charituM tena sArdhaM  yathA tapaH sa charatyugrakarmA || 18||

\hrule

\medskip
                  113
\medskip

vibhANDaka uvAcha||

rakShA.nsi chaitAni charanti putra  rUpeNa tenAdbhutadarshanena |
atulyarUpANyatighoravanti  vighnaM sadA tapasashchintayanti || 1||

surUparUpANi cha tAni tAta  pralobhayante vividhairupAyaiH |
sukhAchcha lokAchcha nipAtayanti  tAnyugrakarmANi munInvaneShu || 2||

na tAni seveta muniryatAtmA  satAM lokAnprArthayAnaH katha~nchit |
kRRitvA vighnaM tApasAnAM ramante  pApAchArAstapasastAnyapApa || 3||

asajjanenAcharitAni putra  pApAnyapeyAni madhUni tAni |
mAlyAni chaitAni na vai munInAM  smRRitAni chitrojjvalagandhavanti || 4||

lomasha uvAcha||

rakShA.nsi tAnIti nivArya putraM  vibhANDakastAM mRRigayAM babhUva |
nAsAdayAmAsa yadA tryaheNa  tadA sa paryAvavRRite.a.ashramAya || 5||

yadA punaH kAshyapo vai jagAma  phalAnyAhartuM vidhinA shrAmaNena |
tadA punarlobhayituM jagAma  sA veshayoShA munimRRishyashRRi~Ngam || 6||

dRRiShTvaiva tAmRRishyashRRi~NgaH prahRRiShTaH  sambhrAntarUpo.abhyapatattadAnIm |
provAcha chainAM bhavato.a.ashramAya  gachChAva yAvanna pitA mamaiti || 7||

tato rAjankAshyapasyaikaputraM  praveshya yogena vimuchya nAvam |
pralobhayantyo vividhairupAyairAjagmura~NgAdhipateH samIpam || 8||

sa.nsthApya tAmAshramadarshane tu  santAritAM nAvamatIva shubhrAm |
tIrAdupAdAya tathaiva chakre  rAjAshramaM nAma vanaM vichitram || 9||

antaHpure taM tu niveshya rAjA  vibhANDakasyAtmajamekaputram |
dadarsha devaM sahasA pravRRiShTamApUryamANaM cha jagajjalena || 10||

sa lomapAdaH paripUrNakAmaH  sutAM dadAvRRishyashRRi~NgAya shAntAm |
krodhapratIkArakaraM cha chakre  gobhishcha mArgeShvabhikarShaNaM cha || 11||

vibhANDakasyAvrajataH sa rAjA  pashUnprabhUtAnpashupA.nshcha vIrAn |
samAdishatputragRRiddhI maharShirvibhANDakaH paripRRichChedyadA vaH || 12||

sa vaktavyaH prA~njalibhirbhavadbhiH  putrasya te pashavaH karShaNaM cha |
kiM te priyaM vai kriyatAM maharShe  dAsAH sma sarve tava vAchi baddhAH || 13||

athopAyAtsa munishchaNDakopaH  svamAshramaM mUlaphalAni gRRihya |
anveShamANashcha na tatra putraM  dadarsha chukrodha tato bhRRishaM saH || 14||

tataH sa kopena vidIryamANa  Asha~NkamAno nRRipatervidhAnam |
jagAma champAM pradidhakShamANastama~NgarAjaM viShayaM cha tasya || 15||

sa vai shrAntaH kShudhitaH kAshyapastAnghoShAnsamAsAditavAnsamRRiddhAn |
gopaishcha tairvidhivatpUjyamAno  rAjeva tAM rAtrimuvAsa tatra || 16||

samprApya satkAramatIva tebhyaH  provAcha kasya prathitAH stha saumyAH |
Uchustataste.abhyupagamya sarve  dhanaM tavedaM vihitaM sutasya || 17||

deshe tu deshe tu sa pUjyamAnastA.nshchaiva shRRiNvanmadhurAnpralApAn |
prashAntabhUyiShTharajAH prahRRiShTaH  samAsasAdA~NgapatiM purastham || 18||

sampUjitastena nararShabheNa  dadarsha putraM divi devaM yathendram |
shAntAM snuShAM chaiva dadarsha tatra  saudAminImuchcharantIM yathaiva || 19||

grAmA.nshcha ghoShA.nshcha sutaM cha dRRiShTvA  shAntAM cha shAnto.asya paraH sa kopaH |
chakAra tasmai paramaM prasAdaM  vibhANDako bhUmipaternarendra || 20||

sa tatra nikShipya sutaM maharShiruvAcha sUryAgnisamaprabhAvam |
jAte putre vanamevAvrajethA  rAj~naH priyANyasya sarvANi kRRitvA || 21||

sa tadvachaH kRRitavAnRRishyashRRi~Ngo  yayau cha yatrAsya pitA babhUva |
shAntA chainaM paryacharadyathAvatkhe rohiNI somamivAnukUlA || 22||

arundhatI vA subhagA vasiShThaM  lopAmudrA vApi yathA hyagastyam |
nalasya vA damayantI yathAbhUdyathA shachI vajradharasya chaiva || 23||

nADAyanI chendrasenA yathaiva  vashyA nityaM mudgalasyAjamIDha |
tathA shAntA RRishyashRRi~NgaM vanasthaM  prItyA yuktA paryacharannarendra || 24||

tasyAshramaH puNya eSho vibhAti  mahAhradaM shobhayanpuNyakIrteH |
atra snAtaH kRRitakRRityo vishuddhastIrthAnyanyAnyanusa.nyAhi rAjan || 25||

\hrule

\medskip
                  114
\medskip

vaishampAyana uvAcha||

tataH prayAtaH kaushikyAH pANDavo janamejaya |
AnupUrvyeNa sarvANi jagAmAyatanAnyuta || 1||

sa sAgaraM samAsAdya ga~NgAyAH sa~Ngame nRRipa |
nadIshatAnAM pa~nchAnAM madhye chakre samAplavam || 2||

tataH samudratIreNa jagAma vasudhAdhipaH |
bhrAtRRibhiH sahito vIraH kali~NgAnprati bhArata || 3||

lomasha uvAcha||

ete kali~NgAH kaunteya yatra vaitaraNI nadI |
yatrAyajata dharmo.api devA~nsharaNametya vai || 4||

RRiShibhiH samupAyuktaM yaj~niyaM girishobhitam |
uttaraM tIrametaddhi satataM dvijasevitam || 5||

samena devayAnena pathA svargamupeyuShaH |
atra vai RRiShayo.anye.api purA kratubhirIjire || 6||

atraiva rudro rAjendra pashumAdattavAnmakhe |
rudraH pashuM mAnavendra bhAgo.ayamiti chAbravIt || 7||

hRRite pashau tadA devAstamUchurbharatarShabha |
mA parasvamabhidrogdhA mA dharmAnsakalAnnashIH || 8||

tataH kalyANarUpAbhirvAgbhiste rudramastuvan |
iShTyA chainaM tarpayitvA mAnayAM chakrire tadA || 9||

tataH sa pashumutsRRijya devayAnena jagmivAn |
atrAnuva.nsho rudrasya taM nibodha yudhiShThira || 10||

ayAtayAmaM sarvebhyo bhAgebhyo bhAgamuttamam |
devAH sa~NkalpayAmAsurbhayAdrudrasya shAshvatam || 11||

imAM gAthAmatra gAyannapaH spRRishati yo naraH |
devayAnastasya panthAshchakShushchaiva prakAshate || 12||

vaishampAyana uvAcha||

tato vaitaraNIM sarve pANDavA draupadI tathA |
avatIrya mahAbhAgA tarpayAM chakrire pitR^In || 13||

yudhiShThira uvAcha||

upaspRRishyaiva bhagavannasyAM nadyAM tapodhana |
mAnuShAdasmi viShayAdapetaH pashya lomasha || 14||

sarvA.NllokAnprapashyAmi prasAdAttava suvrata |
vaikhAnasAnAM japatAmeSha shabdo mahAtmanAm || 15||

lomasha uvAcha||

trishataM vai sahasrANi yojanAnAM yudhiShThira |
yatra dhvaniM shRRiNoShyenaM tUShNImAssva vishAM pate || 16||

etatsvayambhuvo rAjanvanaM ramyaM prakAshate |
yatrAyajata kaunteya vishvakarmA pratApavAn || 17||

yasminyaj~ne hi bhUrdattA kashyapAya mahAtmane |
saparvatavanoddeshA dakShiNA vai svayambhuvA || 18||

avAsIdachcha kaunteya dattamAtrA mahI tadA |
uvAcha chApi kupitA lokeshvaramidaM prabhum || 19||

na mAM martyAya bhagavankasmaichiddAtumarhasi |
pradAnaM moghametatte yAsyAmyeShA rasAtalam || 20||

viShIdantIM tu tAM dRRiShTvA kashyapo bhagavAnRRiShiH |
prasAdayAM babhUvAtha tato bhUmiM vishAM pate || 21||

tataH prasannA pRRithivI tapasA tasya pANDava |
punarunmajjya salilAdvedIrUpA sthitA babhau || 22||

saiShA prakAshate rAjanvedI sa.nsthAnalakShaNA |
AruhyAtra mahArAja vIryavAnvai bhaviShyasi || 23||

ahaM cha te svastyayanaM prayokShye  yathA tvamenAmadhirokShyase.adya |
spRRiShTA hi martyena tataH samudrameShA vedI pravishatyAjamIDha || 24||

agnirmitro yonirApo.atha devyo  viShNo retastvamamRRitasya nAbhiH |
evaM bruvanpANDava satyavAkyaM  vedImimAM tvaM tarasAdhiroha || 25||

vaishampAyana uvAcha||

tataH kRRitasvastyayano mahAtmA  yudhiShThiraH sAgaragAmagachChat |
kRRitvA cha tachChAsanamasya sarvaM  mahendramAsAdya nishAmuvAsa || 26||

\hrule

\medskip
              kArtavIryopAkhyAnam.h
                  115
\medskip

vaishampAyana uvAcha||

sa tatra tAmuShitvaikAM rajanIM pRRithivIpatiH |
tApasAnAM paraM chakre satkAraM bhrAtRRibhiH saha || 1||

lomashashchAsya tAnsarvAnAchakhyau tatra tApasAn |
bhRRigUna~Ngirasashchaiva vAsiShThAnatha kAshyapAn || 2||

tAnsametya sa rAjarShirabhivAdya kRRitA~njaliH |
rAmasyAnucharaM vIramapRRichChadakRRitavraNam || 3||

kadA nu rAmo bhagavA.nstApasAndarshayiShyati |
tenaivAhaM prasa~Ngena draShTumichChAmi bhArgavam || 4||

akRRitavraNa uvAcha||

AyAnevAsi vidito rAmasya viditAtmanaH |
prItistvayi cha rAmasya kShipraM tvAM darshayiShyati || 5||

chaturdashImaShTamIM cha rAmaM pashyanti tApasAH |
asyAM rAtryAM vyatItAyAM bhavitrI cha chaturdashI || 6||

yudhiShThira uvAcha||

bhavAnanugato vIraM jAmadagnyaM mahAbalam |
pratyakShadarshI sarvasya pUrvavRRittasya karmaNaH || 7||

sa bhavAnkathayatvetadyathA rAmeNa nirjitAH |
Ahave kShatriyAH sarve kathaM kena cha hetunA || 8||

akRRitavraNa uvAcha||

kanyakubje mahAnAsItpArthivaH sumahAbalaH |
gAdhIti vishruto loke vanavAsaM jagAma saH || 9||

vane tu tasya vasataH kanyA jaj~ne.apsaraHsamA |
RRichIko bhArgavastAM cha varayAmAsa bhArata || 10||

tamuvAcha tato rAjA brAhmaNaM sa.nshitavratam |
uchitaM naH kule ki~nchitpUrvairyatsampravartitam || 11||

ekataH shyAmakarNAnAM pANDurANAM tarasvinAm |
sahasraM vAjinAM shulkamiti viddhi dvijottama || 12||

na chApi bhagavAnvAchyo dIyatAmiti bhArgava |
deyA me duhitA cheyaM tvadvidhAya mahAtmane || 13||

RRichIka uvAcha||

ekataHshyAmakarNAnAM pANDurANAM tarasvinAm |
dAsyAmyashvasahasraM te mama bhAryA sutAstu te || 14||

akRRitavraNa uvAcha||

sa tatheti pratij~nAya rAjanvaruNamabravIt |
ekataHshyAmakarNAnAM pANDurANAM tarasvinAm || 15||

sahasraM vAjinAmekaM shulkArthaM me pradIyatAm || 15||

tasmai prAdAtsahasraM vai vAjinAM varuNastadA |
tadashvatIrthaM vikhyAtamutthitA yatra te hayAH || 16||

ga~NgAyAM kanyakubje vai dadau satyavatIM tadA |
tato gAdhiH sutAM tasmai janyAshchAsansurAstadA || 17||

labdhvA hayasahasraM tu tA.nshcha dRRiShTvA divaukasaH || 17||

dharmeNa labdhvA tAM bhAryAmRRichIko dvijasattamaH |
yathAkAmaM yathAjoShaM tayA reme sumadhyayA || 18||

taM vivAhe kRRite rAjansabhAryamavalokakaH |
AjagAma bhRRigushreShThaH putraM dRRiShTvA nananda cha || 19||

bhAryApatI tamAsInaM guruM suragaNArchitam |
architvA paryupAsInau prA~njalI tasthatustadA || 20||

tataH snuShAM sa bhagavAnprahRRiShTo bhRRigurabravIt |
varaM vRRiNIShva subhage dAtA hyasmi tavepsitam || 21||

sA vai prasAdayAmAsa taM guruM putrakAraNAt |
Atmanashchaiva mAtushcha prasAdaM cha chakAra saH || 22||

bhRRiguruvAcha||

RRitau tvaM chaiva mAtA cha snAte pu.nsavanAya vai |
Ali~NgetAM pRRithagvRRikShau sAshvatthaM tvamudumbaram || 23||

Ali~Ngane tu te rAja.nshchakratuH sma viparyayam |
kadAchidbhRRigurAgachChattaM cha veda viparyayam || 24||

athovAcha mahAtejA bhRRiguH satyavatIM snuShAm |
brAhmaNaH kShatravRRittirvai tava putro bhaviShyati || 25||

kShatriyo brAhmaNAchAro mAtustava suto mahAn |
bhaviShyati mahAvIryaH sAdhUnAM mArgamAsthitaH || 26||

tataH prasAdayAmAsa shvashuraM sA punaH punaH |
na me putro bhavedIdRRikkAmaM pautro bhavediti || 27||

evamastviti sA tena pANDava pratinanditA |
jamadagniM tataH putraM sA jaj~ne kAla Agate || 28||

tejasA varchasA chaiva yuktaM bhArgavanandanam || 28||

sa vardhamAnastejasvI vedasyAdhyayanena vai |
bahUnRRiShInmahAtejAH pANDaveyAtyavartata || 29||

taM tu kRRitsno dhanurvedaH pratyabhAdbharatarShabha |
chaturvidhAni chAstrANi bhAskaropamavarchasam || 30||

\hrule

\medskip
                  116
\medskip

akRRitavraNa uvAcha||

sa vedAdhyayane yukto jamadagnirmahAtapAH |
tapastepe tato devAnniyamAdvashamAnayat || 1||

sa prasenajitaM rAjannadhigamya narAdhipam |
reNukAM varayAmAsa sa cha tasmai dadau nRRipaH || 2||

reNukAM tvatha samprApya bhAryAM bhArgavanandanaH |
AshramasthastayA sArdhaM tapastepe.anukUlayA || 3||

tasyAH kumArAshchatvAro jaj~nire rAmapa~nchamAH |
sarveShAmajaghanyastu rAma AsIjjaghanyajaH || 4||

phalAhAreShu sarveShu gateShvatha suteShu vai |
reNukA snAtumagamatkadAchinniyatavratA || 5||

sA tu chitrarathaM nAma mArttikAvatakaM nRRipam |
dadarsha reNukA rAjannAgachChantI yadRRichChayA || 6||

krIDantaM salile dRRiShTvA sabhAryaM padmamAlinam |
RRiddhimantaM tatastasya spRRihayAmAsa reNukA || 7||

vyabhichArAttu sA tasmAtklinnAmbhasi vichetanA |
praviveshAshramaM trastA tAM vai bhartAnvabudhyata || 8||

sa tAM dRRiShTvA chyutAM dhairyAdbrAhmyA lakShmyA vivarjitAm |
dhikShabdena mahAtejA garhayAmAsa vIryavAn || 9||

tato jyeShTho jAmadagnyo rumaNvAnnAma nAmataH |
AjagAma suSheNashcha vasurvishvAvasustathA || 10||

tAnAnupUrvyAdbhagavAnvadhe mAturachodayat |
na cha te jAtasaMmohAH ki~nchidUchurvichetasaH || 11||

tataH shashApa tAnkopAtte shaptAshchetanAM jahuH |
mRRigapakShisadharmANaH kShipramAsa~njaDopamAH || 12||

tato rAmo.abhyagAtpashchAdAshramaM paravIrahA |
tamuvAcha mahAmanyurjamadagnirmahAtapAH || 13||

jahImAM mAtaraM pApAM mA cha putra vyathAM kRRithAH |
tata AdAya parashuM rAmo mAtuH shiro.aharat || 14||

tatastasya mahArAja jamadagnermahAtmanaH |
kopo agachChatsahasA prasannashchAbravIdidam || 15||

mamedaM vachanAttAta kRRitaM te karma duShkaram |
vRRiNIShva kAmAndharmaj~na yAvato vA~nChase hRRidA || 16||

sa vavre mAturutthAnamasmRRitiM cha vadhasya vai |
pApena tena chAsparshaM bhrAtR^INAM prakRRitiM tathA || 17||

apratidvandvatAM yuddhe dIrghamAyushcha bhArata |
dadau cha sarvAnkAmA.nstA~njamadagnirmahAtapAH || 18||

kadAchittu tathaivAsya viniShkrAntAH sutAH prabho |
athAnUpapatirvIraH kArtavIryo.abhyavartata || 19||

tamAshramapadaM prAptamRRiSherbhAryA samarchayat |
sa yuddhamadasaMmatto nAbhyanandattathArchanam || 20||

pramathya chAshramAttasmAddhomadhenvAstadA balAt |
jahAra vatsaM kroshantyA babha~nja cha mahAdrumAn || 21||

AgatAya cha rAmAya tadAchaShTa pitA svayam |
gAM cha rorUyatIM dRRiShTvA kopo rAmaM samAvishat || 22||

sa manyuvashamApannaH kArtavIryamupAdravat |
tasyAtha yudhi vikramya bhArgavaH paravIrahA || 23||

chichCheda nishitairbhallairbAhUnparighasaMnibhAn |
sahasrasaMmitAnrAjanpragRRihya ruchiraM dhanuH || 24||

arjunasyAtha dAyAdA rAmeNa kRRitamanyavaH |
AshramasthaM vinA rAmaM jamadagnimupAdravan || 25||

te taM jaghnurmahAvIryamayudhyantaM tapasvinam |
asakRRidrAma rAmeti vikroshantamanAthavat || 26||

kArtavIryasya putrAstu jamadagniM yudhiShThira |
ghAtayitvA sharairjagmuryathAgatamari.ndamAH || 27||

apakrAnteShu chaiteShu jamadagnau tathAgate |
samitpANirupAgachChadAshramaM bhRRigunandanaH || 28||

sa dRRiShTvA pitaraM vIrastathA mRRityuvashaM gatam |
anarhantaM tathAbhUtaM vilalApa suduHkhitaH || 29||

\hrule

\medskip
                  117
\medskip

rAma uvAcha||

mamAparAdhAttaiH kShudrairhatastvaM tAta bAlishaiH |
kArtavIryasya dAyAdairvane mRRiga iveShubhiH || 1||

dharmaj~nasya kathaM tAta vartamAnasya satpathe |
mRRityureva.nvidho yuktaH sarvabhUteShvanAgasaH || 2||

kiM nu tairna kRRitaM pApaM yairbhavA.nstapasi sthitaH |
ayudhyamAno vRRiddhaH sanhataH sharashataiH shitaiH || 3||

kiM nu te tatra vakShyanti sachiveShu suhRRitsu cha |
ayudhyamAnaM dharmaj~namekaM hatvAnapatrapAH || 4||

akRRitavraNa uvAcha||

vilapyaivaM sa karuNaM bahu nAnAvidhaM nRRipa |
pretakAryANi sarvANi pitushchakre mahAtapAH || 5||

dadAha pitaraM chAgnau rAmaH parapura~njayaH |
pratijaj~ne vadhaM chApi sarvakShatrasya bhArata || 6||

sa~Nkruddho.atibalaH shUraH shastramAdAya vIryavAn |
jaghnivAnkArtavIryasya sutAneko.antakopamaH || 7||

teShAM chAnugatA ye cha kShatriyAH kShatriyarShabha |
tA.nshcha sarvAnavAmRRidnAdrAmaH praharatAM varaH || 8||

triHsaptakRRitvaH pRRithivIM kRRitvA niHkShatriyAM prabhuH |
samantapa~nchake pa~ncha chakAra rudhirahradAn || 9||

sa teShu tarpayAmAsa pitR^InbhRRigukulodvahaH |
sAkShAddadarsha charchIkaM sa cha rAmaM nyavArayat || 10||

tato yaj~nena mahatA jAmadagnyaH pratApavAn |
tarpayAmAsa devendramRRitvigbhyashcha mahIM dadau || 11||

vedIM chApyadadaddhaimIM kashyapAya mahAtmane |
dashavyAmAyatAM kRRitvA navotsedhAM vishAM pate || 12||

tAM kashyapasyAnumate brAhmaNAH khaNDashastadA |
vyabhaja.nstena te rAjanprakhyAtAH khANDavAyanAH || 13||

sa pradAya mahIM tasmai kashyapAya mahAtmane |
asminmahendre shailendre vasatyamitavikramaH || 14||

evaM vairamabhUttasya kShatriyairlokavAsibhiH |
pRRithivI chApi vijitA rAmeNAmitatejasA || 15||

vaishampAyana uvAcha||

tatashchaturdashIM rAmaH samayena mahAmanAH |
darshayAmAsa tAnviprAndharmarAjaM cha sAnujam || 16||

sa tamAnarcha rAjendro bhrAtRRibhiH sahitaH prabhuH |
dvijAnAM cha parAM pUjAM chakre nRRipatisattamaH || 17||

archayitvA jAmadagnyaM pUjitastena chAbhibhUH |
mahendra uShya tAM rAtriM prayayau dakShiNAmukhaH || 18||

\hrule

\medskip
                  118
\medskip

vaishampAyana uvAcha||

gachChansa tIrthAni mahAnubhAvaH  puNyAni ramyANi dadarsha rAjA |
sarvANi viprairupashobhitAni  kvachitkvachidbhArata sAgarasya || 1||

sa vRRittavA.nsteShu kRRitAbhiShekaH  sahAnujaH pArthivaputrapautraH |
samudragAM puNyatamAM prashastAM  jagAma pArikShita pANDuputraH || 2||

tatrApi chAplutya mahAnubhAvaH  santarpayAmAsa pitR^InsurA.nshcha |
dvijAtimukhyeShu dhanaM visRRijya  godAvariM sAgaragAmagachChat || 3||

tato vipApmA draviDeShu rAjansamudramAsAdya cha lokapuNyam |
agastyatIrthaM cha pavitrapuNyaM  nArItIrthAnyatha vIro dadarsha || 4||

tatrArjunasyAgryadhanurdharasya  nishamya tatkarma parairasahyam |
sampUjyamAnaH paramarShisa~NghaiH  parAM mudaM pANDusutaH sa lebhe || 5||

sa teShu tIrtheShvabhiShiktagAtraH  kRRiShNAsahAyaH sahito.anujaishcha |
sampUjayanvikramamarjunasya  reme mahIpAlapatiH pRRithivyAm || 6||

tataH sahasrANi gavAM pradAya  tIrtheShu teShvambudharottamasya |
hRRiShTaH saha bhrAtRRibhirarjunasya  sa~NkIrtayAmAsa gavAM pradAnam || 7||

sa tAni tIrthAni cha sAgarasya  puNyAni chAnyAni bahUni rAjan |
krameNa gachChanparipUrNakAmaH  shUrpArakaM puNyatamaM dadarsha || 8||

tatrodadheH ka~nchidatItya deshaM  khyAtaM pRRithivyAM vanamAsasAda |
taptaM surairyatra tapaH purastAdiShTaM tathA puNyatamairnarendraiH || 9||

sa tatra tAmagryadhanurdharasya  vedIM dadarshAyatapInabAhuH |
RRichIkaputrasya tapasvisa~NghaiH  samAvRRitAM puNyakRRidarchanIyAm || 10||

tato vasUnAM vasudhAdhipaH sa  marudgaNAnAM cha tathAshvinoshcha |
vaivasvatAdityadhaneshvarANAmindrasya viShNoH saviturvibhoshcha || 11||

bhagasya chandrasya divAkarasya  paterapAM sAdhyagaNasya chaiva |
dhAtuH pitR^INAM cha tathA mahAtmA  rudrasya rAjansagaNasya chaiva || 12||

sarasvatyAH siddhagaNasya chaiva  pUShNashcha ye chApyamarAstathAnye |
puNyAni chApyAyatanAni teShAM  dadarsha rAjA sumanoharANi || 13||

teShUpavAsAnvividhAnupoShya  dattvA cha ratnAni mahAdhanAni |
tIrtheShu sarveShu pariplutA~NgaH  punaH sa shUrpArakamAjagAma || 14||

sa tena tIrthena tu sAgarasya  punaH prayAtaH saha sodarIyaiH |
dvijaiH pRRithivyAM prathitaM mahadbhistIrthaM prabhAsaM samupAjagAma || 15||

tatrAbhiShiktaH pRRithulohitAkShaH  sahAnujairdevagaNAnpitR^I.nshcha |
santarpayAmAsa tathaiva kRRiShNA  te chApi viprAH saha lomashena || 16||

sa dvAdashAhaM jalavAyubhakShaH  kurvankShapAhaHsu tadAbhiShekam |
samantato.agnInupadIpayitvA  tepe tapo dharmabhRRitAM variShThaH || 17||

tamugramAsthAya tapashcharantaM  shushrAva rAmashcha janArdanashcha |
tau sarvavRRiShNipravarau sasainyau  yudhiShThiraM jagmaturAjamIDham || 18||

te vRRiShNayaH pANDusutAnsamIkShya  bhUmau shayAnAnmaladigdhagAtrAn |
anarhatIM draupadIM chApi dRRiShTvA  suduHkhitAshchukrushurArtanAdam || 19||

tataH sa rAmaM cha janArdanaM cha  kArShNiM cha sAmbaM cha shineshcha pautram |
anyA.nshcha vRRiShNInupagamya pUjAM  chakre yathAdharmamadInasattvaH || 20||

te chApi sarvAnpratipUjya pArthAMstaiH satkRRitAH pANDusutaistathaiva |
yudhiShThiraM samparivArya rAjannupAvishandevagaNA yathendram || 21||

teShAM sa sarvaM charitaM pareShAM  vane cha vAsaM paramapratItaH |
astrArthamindrasya gataM cha pArthaM  kRRiShNe shasha.nsAmararAjaputram || 22||

shrutvA tu te tasya vachaH pratItAstA.nshchApi dRRiShTvA sukRRishAnatIva |
netrodbhavaM saMmumuchurdashArhA  duHkhArtijaM vAri mahAnubhAvAH || 23||

\hrule

\medskip
                  119
\medskip

janamejaya uvAcha||

prabhAsatIrthaM samprApya vRRiShNayaH pANDavAstathA |
kimakurvankathAshchaiShAM kAstatrAsa.nstapodhana || 1||

te hi sarve mahAtmAnaH sarvashAstravishAradAH |
vRRiShNayaH pANDavAshchaiva suhRRidashcha parasparam || 2||

vaishampAyana uvAcha||

prabhAsatIrthaM samprApya puNyaM tIrthaM mahodadheH |
vRRiShNayaH pANDavAnvIrAnparivAryopatasthire || 3||

tato gokShIrakundendumRRiNAlarajataprabhaH |
vanamAlI halI rAmo babhAShe puShkarekShaNam || 4||

na kRRiShNa dharmashcharito bhavAya  jantoradharmashcha parAbhavAya |
yudhiShThiro yatra jaTI mahAtmA  vanAshrayaH klishyati chIravAsAH || 5||

duryodhanashchApi mahIM prashAsti  na chAsya bhUmirvivaraM dadAti |
dharmAdadharmashcharito garIyAnitIva manyeta naro.alpabuddhiH || 6||

duryodhane chApi vivardhamAne  yudhiShThire chAsukha AttarAjye |
kiM nvadya kartavyamiti prajAbhiH  sha~NkA mithaH sa~njanitA narANAm || 7||

ayaM hi dharmaprabhavo narendro  dharme rataH satyadhRRitiH pradAtA |
chaleddhi rAjyAchcha sukhAchcha pArtho  dharmAdapetashcha kathaM vivardhet || 8||

kathaM nu bhIShmashcha kRRipashcha vipro  droNashcha rAjA cha kulasya vRRiddhaH |
pravrAjya pArthAnsukhamApnuvanti  dhikpApabuddhInbharatapradhAnAn || 9||

kiM nAma vakShyatyavanipradhAnaH  pitR^InsamAgamya paratra pApaH |
putreShu samyakcharitaM mayeti  putrAnapApAnavaropya rAjyAt || 10||

nAsau dhiyA sampratipashyati sma  kiM nAma kRRitvAhamachakShurevam |
jAtaH pRRithivyAmiti pArthiveShu  pravrAjya kaunteyamathApi rAjyAt || 11||

nUnaM samRRiddhAnpitRRilokabhUmau  chAmIkarAbhAnkShitijAnpraphullAn |
vichitravIryasya sutaH saputraH  kRRitvA nRRisha.nsaM bata pashyati sma || 12||

vyUDhottarA.nsAnpRRithulohitAkShAnnemAnsma pRRichChansa shRRiNoti nUnam |
prasthApayadyatsa vanaM hyasha~Nko  yudhiShThiraM sAnujamAttashastram || 13||

yo.ayaM pareShAM pRRitanAM samRRiddhAM  nirAyudho dIrghabhujo nihanyAt |
shrutvaiva shabdaM hi vRRikodarasya  mu~nchanti sainyAni shakRRitsamUtram || 14||

sa kShutpipAsAdhvakRRishastarasvI  sametya nAnAyudhabANapANiH |
vane smaranvAsamimaM sughoraM  sheShaM na kuryAditi nishchitaM me || 15||

na hyasya vIryeNa balena kashchitsamaH pRRithivyAM bhavitA nareShu |
shItoShNavAtAtapakarshitA~Ngo  na sheShamAjAvasuhRRitsu kuryAt || 16||

prAchyAM nRRipAnekarathena jitvA  vRRikodaraH sAnucharAnraNeShu |
svastyAgamadyo.atirathastarasvI  so.ayaM vane klishyati chIravAsAH || 17||

yo dantakUre vyajayannRRidevAnsamAgatAndAkShiNAtyAnmahIpAn |
taM pashyatemaM sahadevamadya  tapasvinaM tApasaveSharUpam || 18||

yaH pArthivAnekarathena vIro  dishaM pratIchIM prati yuddhashauNDaH |
so.ayaM vane mUlaphalena jIva~njaTI charatyadya malAchitA~NgaH || 19||

satre samRRiddhe.ati rathasya rAj~no  vedItalAdutpatitA sutA yA |
seyaM vane vAsamimaM suduHkhaM  kathaM sahatyadya satI sukhArhA || 20||

trivargamukhyasya samIraNasya  deveshvarasyApyatha vAshvinoshcha |
eShAM surANAM tanayAH kathaM nu  vane charantyalpasukhAH sukhArhAH || 21||

jite hi dharmasya sute sabhArye  sabhrAtRRike sAnuchare niraste |
duryodhane chApi vivardhamAne  kathaM na sIdatyavaniH sashailA || 22||

\hrule

\medskip
                  120
\medskip

sAtyakiruvAcha||

na rAma kAlaH paridevanAya  yaduttaraM tatra tadeva sarve |
samAcharAmo hyanatItakAlaM  yudhiShThiro yadyapi nAha ki~nchit || 1||

ye nAthavanto hi bhavanti loke  te nAtmanA karma samArabhante |
teShAM tu kAryeShu bhavanti nAthAH  shaibyAdayo rAma yathA yayAteH || 2||

yeShAM tathA rAma samArabhante  kAryANi nAthAH svamatena loke |
te nAthavantaH puruShapravIrA  nAnAthavatkRRichChramavApnuvanti || 3||

kasmAdayaM rAmajanArdanau cha  pradyumnasAmbau cha mayA sametau |
vasatyaraNye saha sodarIyaistrailokyanAthAnadhigamya nAthAn || 4||

niryAtu sAdhvadya dashArhasenA  prabhUtanAnAyudhachitravarmA |
yamakShayaM gachChatu dhArtarAShTraH  sabAndhavo vRRiShNibalAbhibhUtaH || 5||

tvaM hyeva kopAtpRRithivImapImAM  sa.nveShTayestiShThatu shAr~NgadhanvA |
sa dhArtarAShTraM jahi sAnubandhaM  vRRitraM yathA devapatirmahendraH || 6||

bhrAtA cha me yashcha sakhA gurushcha  janArdanasyAtmasamashcha pArthaH |
yadarthamabhyudyatamuttamaM tatkaroti karmAgryamapAraNIyam || 7||

tasyAstravarShANyahamuttamAstrairvihatya sarvANi raNe.abhibhUya |
kAyAchChiraH sarpaviShAgnikalpaiH  sharottamairunmathitAsmi rAma || 8||

khaDgena chAhaM nishitena sa~Nkhye  kAyAchChirastasya balAtpramathya |
tato.asya sarvAnanugAnhaniShye  duryodhanaM chApi kurU.nshcha sarvAn || 9||

AttAyudhaM mAmiha rauhiNeya  pashyantu bhaumA yudhi jAtaharShAH |
nighnantamekaM kuruyodhamukhyAnkAle mahAkakShamivAntakAgniH || 10||

pradyumnamuktAnnishitAnna shaktAH  soDhuM kRRipadroNavikarNakarNAH |
jAnAmi vIryaM cha tavAtmajasya  kArShNirbhavatyeSha yathA raNasthaH || 11||

sAmbaH sasUtaM sarathaM bhujAbhyAM  duHshAsanaM shAstu balAtpramathya |
na vidyate jAmbavatIsutasya  raNe.aviShahyaM hi raNotkaTasya || 12||

etena bAlena hi shambarasya  daityasya sainyaM sahasA praNunnam |
vRRittoruratyAyatapInabAhuretena sa~Nkhye nihato.ashvachakraH || 13||

ko nAma sAmbasya raNe manuShyo  gatvAntaraM vai bhujayordhareta || 13||

yathA pravishyAntaramantakasya  kAle manuShyo na viniShkrameta |
tathA pravishyAntaramasya sa~Nkhye  ko nAma jIvanpunarAvrajeta || 14||

droNaM cha bhIShmaM cha mahArathau tau  sutairvRRitaM chApyatha somadattam |
sarvANi sainyAni cha vAsudevaH  pradhakShyate sAyakavahnijAlaiH || 15||

kiM nAma lokeShvaviShahyamasti  kRRiShNasya sarveShu sadaivateShu |
AttAyudhasyottamabANapANeshchakrAyudhasyApratimasya yuddhe || 16||

tato.aniruddho.apyasicharmapANirmahImimAM dhArtarAShTrairvisa~nj~naiH |
hRRitottamA~NgairnihataiH karotu  kIrNAM kushairvedimivAdhvareShu || 17||

gadolmukau bAhukabhAnunIthAH  shUrashcha sa~Nkhye nishaThaH kumAraH |
raNotkaTau sAraNachArudeShNau  kulochitaM viprathayantu karma || 18||

savRRiShNibhojAndhakayodhamukhyA  samAgatA kShatriyashUrasenA |
hatvA raNe tAndhRRitarAShTraputrA.Nlloke yashaH sphItamupAkarotu || 19||

tato.abhimanyuH pRRithivIM prashAstu  yAvadvrataM dharmabhRRitAM variShThaH |
yudhiShThiraH pArayate mahAtmA  dyUte yathoktaM kurusattamena || 20||

asmatpramuktairvishikhairjitAristato mahIM bhokShyati dharmarAjaH |
nirdhArtarAShTrAM hatasUtaputrAmetaddhi naH kRRityatamaM yashashyam || 21||

vAsudeva uvAcha||

asa.nshayaM mAdhava satyametadgRRihNIma te vAkyamadInasattva |
svAbhyAM bhujAbhyAmajitAM tu bhUmiM  nechChetkurUNAmRRiShabhaH katha~nchit || 22||

na hyeSha kAmAnna bhayAnna lobhAdyudhiShThiro jAtu jahyAtsvadharmam |
bhImArjunau chAtirathau yamau vA  tathaiva kRRiShNA drupadAtmajeyam || 23||

ubhau hi yuddhe.apratimau pRRithivyAM  vRRikodarashchaiva dhana~njayashcha |
kasmAnna kRRitsnAM pRRithivIM prashAsenmAdrIsutAbhyAM cha puraskRRito.ayam || 24||

yadA tu pA~nchAlapatirmahAtmA  sakekayashchedipatirvayaM cha |
yotsyAma vikramya parA.nstadA vai  suyodhanastyakShyati jIvalokam || 25||

yudhiShThira uvAcha||

naitachchitraM mAdhava yadbravIShi  satyaM tu me rakShyatamaM na rAjyam |
kRRiShNastu mAM veda yathAvadekaH  kRRiShNaM cha vedAhamatho yathAvat || 26||

yadaiva kAlaM puruShapravIro  vetsyatyayaM mAdhava vikramasya |
tadA raNe tvaM cha shinipravIra  suyodhanaM jeShyasi keshavashcha || 27||

pratiprayAntvadya dashArhavIrA  dRRiDho.asmi nAthairnaralokanAthaiH |
dharme.apramAdaM kurutAprameyA  draShTAsmi bhUyaH sukhinaH sametAn || 28||

vaishampAyana uvAcha||

te.anyonyamAmantrya tathAbhivAdya  vRRiddhAnparisvajya shishU.nshcha sarvAn |
yadupravIrAH svagRRihANi jagmU  rAjApi tIrthAnyanusa~nchachAra || 29||

visRRijya kRRiShNaM tvatha dharmarAjo  vidarbharAjopachitAM sutIrthAm |
sutena somena vimishritodAM  tataH payoShNIM prati sa hyuvAsa || 30||

\hrule

\medskip
                  121
\medskip

lomasha uvAcha||

nRRigeNa yajamAnena someneha pura.ndaraH |
tarpitaH shrUyate rAjansa tRRipto madamabhyagAt || 1||

iha devaiH sahendrairhi prajApatibhireva cha |
iShTaM bahuvidhairyaj~nairmahadbhirbhUridakShiNaiH || 2||

AmUrtarayasashcheha rAjA vajradharaM prabhum |
tarpayAmAsa somena hayamedheShu saptasu || 3||

tasya saptasu yaj~neShu sarvamAsIddhiraNmayam |
vAnaspatyaM cha bhaumaM cha yaddravyaM niyataM makhe || 4||

teShveva chAsya yaj~neShu prayogAH sapta vishrutAH |
saptaikaikasya yUpasya chaShAlAshchopari sthitAH || 5||

tasya sma yUpAnyaj~neShu bhrAjamAnAnhiraNmayAn |
svayamutthApayAmAsurdevAH sendrA yudhiShThira || 6||

teShu tasya makhAgryeShu gayasya pRRithivIpateH |
amAdyadindraH somena dakShiNAbhirdvijAtayaH || 7||

sikatA vA yathA loke yathA vA divi tArakAH |
yathA vA varShato dhArA asa~NkhyeyAshcha kenachit || 8||

tathaiva tadasa~NkhyeyaM dhanaM yatpradadau gayaH |
sadasyebhyo mahArAja teShu yaj~neShu saptasu || 9||

bhavetsa~Nkhyeyametadvai yadetatparikIrtitam |
na sA shakyA tu sa~NkhyAtuM dakShiNA dakShiNAvataH || 10||

hiraNmayIbhirgobhishcha kRRitAbhirvishvakarmaNA |
brAhmaNA.nstarpayAmAsa nAnAdigbhyaH samAgatAn || 11||

alpAvasheShA pRRithivI chaityairAsInmahAtmanaH |
gayasya yajamAnasya tatra tatra vishAM pate || 12||

sa lokAnprAptavAnaindrAnkarmaNA tena bhArata |
salokatAM tasya gachChetpayoShNyAM ya upaspRRishet || 13||

tasmAttvamatra rAjendra bhrAtRRibhiH sahito.anagha |
upaspRRishya mahIpAla dhUtapApmA bhaviShyasi || 14||

vaishampAyana uvAcha||

sa payoShNyAM narashreShThaH snAtvA vai bhrAtRRibhiH saha |
vaiDUryaparvataM chaiva narmadAM cha mahAnadIm || 15||

samAjagAma tejasvI bhrAtRRibhiH sahito.anaghaH || 15||

tato.asya sarvANyAchakhyau lomasho bhagavAnRRiShiH |
tIrthAni ramaNIyAni tatra tatra vishAM pate || 16||

yathAyogaM yathAprIti prayayau bhrAtRRibhiH saha |
dadamAno.asakRRidvittaM brAhmaNebhyaH sahasrashaH || 17||

lomasha uvAcha||

devAnAmeti kaunteya tathA rAj~nAM salokatAm |
vaiDUryaparvataM dRRiShTvA narmadAmavatIrya cha || 18||

sandhireSha narashreShTha tretAyA dvAparasya cha |
etamAsAdya kaunteya sarvapApaiH pramuchyate || 19||

eSha sharyAtiyaj~nasya deshastAta prakAshate |
sAkShAdyatrApibatsomamashvibhyAM saha kaushikaH || 20||

chukopa bhArgavashchApi mahendrasya mahAtapAH |
sa.nstambhayAmAsa cha taM vAsavaM chyavanaH prabhuH || 21||

sukanyAM chApi bhAryAM sa rAjaputrImivAptavAn || 21||

yudhiShThira uvAcha||

kathaM viShTambhitastena bhagavAnpAkashAsanaH |
kimarthaM bhArgavashchApi kopaM chakre mahAtapAH || 22||

nAsatyau cha kathaM brahmankRRitavAnsomapIthinau |
etatsarvaM yathAvRRittamAkhyAtu bhagavAnmama || 23||

\hrule

\medskip
              sukanyopAkhyAnam.h
                  122
\medskip

lomasha uvAcha||

bhRRigormaharSheH putro.abhUchchyavano nAma bhArgavaH |
samIpe sarasaH so.asya tapastepe mahAdyutiH || 1||

sthANubhUto mahAtejA vIrasthAnena pANDava |
atiShThatsubahUnkAlAnekadeshe vishAM pate || 2||

sa valmIko.abhavadRRiShirlatAbhirabhisa.nvRRitaH |
kAlena mahatA rAjansamAkIrNaH pipIlikaiH || 3||

tathA sa sa.nvRRito dhImAnmRRitpiNDa iva sarvashaH |
tapyati sma tapo rAjanvalmIkena samAvRRitaH || 4||

atha dIrghasya kAlasya sharyAtirnAma pArthivaH |
AjagAma saro ramyaM vihartumidamuttamam || 5||

tasya strINAM sahasrANi chatvAryAsanparigrahaH |
ekaiva cha sutA shubhrA sukanyA nAma bhArata || 6||

sA sakhIbhiH parivRRitA sarvAbharaNabhUShitA |
cha~NkramyamANA valmIkaM bhArgavasya samAsadat || 7||

sA chaiva sudatI tatra pashyamAnA manoramAn |
vanaspatInvichinvantI vijahAra sakhIvRRitA || 8||

rUpeNa vayasA chaiva madanena madena cha |
babha~nja vanavRRikShANAM shAkhAH paramapuShpitAH || 9||

tAM sakhIrahitAmekAmekavastrAmala~NkRRitAm |
dadarsha bhArgavo dhImA.nshcharantImiva vidyutam || 10||

tAM pashyamAno vijane sa reme paramadyutiH |
kShAmakaNThashcha brahmarShistapobalasamanvitaH || 11||

tAmAbabhAShe kalyANIM sA chAsya na shRRiNoti vai || 11||

tataH sukanyA valmIke dRRiShTvA bhArgavachakShuShI |
kautUhalAtkaNTakena buddhimohabalAtkRRitA || 12||

kiM nu khalvidamityuktvA nirbibhedAsya lochane |
akrudhyatsa tayA viddhe netre paramamanyumAn || 13||

tataH sharyAtisainyasya shakRRinmUtraM samAvRRiNot || 13||

tato ruddhe shakRRinmUtre sainyamAnAhaduHkhitam |
tathAgatamabhiprekShya paryapRRichChatsa pArthivaH || 14||

taponityasya vRRiddhasya roShaNasya visheShataH |
kenApakRRitamadyeha bhArgavasya mahAtmanaH || 15||

j~nAtaM vA yadi vAj~nAtaM tadRRitaM brUta mAchiram || 15||

tamUchuH sainikAH sarve na vidmo.apakRRitaM vayam |
sarvopAyairyathAkAmaM bhavA.nstadadhigachChatu || 16||

tataH sa pRRithivIpAlaH sAmnA chogreNa cha svayam |
paryapRRichChatsuhRRidvargaM pratyajAnanna chaiva te || 17||

AnAhArtaM tato dRRiShTvA tatsainyamasukhArditam |
pitaraM duHkhitaM chApi sukanyedamathAbravIt || 18||

mayATantyeha valmIke dRRiShTaM sattvamabhijvalat |
khadyotavadabhij~nAtaM tanmayA viddhamantikAt || 19||

etachChrutvA tu sharyAtirvalmIkaM tUrNamAdravat |
tatrApashyattapovRRiddhaM vayovRRiddhaM cha bhArgavam || 20||

ayAchadatha sainyArthaM prA~njaliH pRRithivIpatiH |
aj~nAnAdbAlayA yatte kRRitaM tatkShantumarhasi || 21||

tato.abravInmahIpAlaM chyavano bhArgavastadA |
rUpaudAryasamAyuktAM lobhamohabalAtkRRitAm || 22||

tAmeva pratigRRihyAhaM rAjanduhitaraM tava |
kShamiShyAmi mahIpAla satyametadbravImi te || 23||

RRiShervachanamAj~nAya sharyAtiravichArayan |
dadau duhitaraM tasmai chyavanAya mahAtmane || 24||

pratigRRihya cha tAM kanyAM chyavanaH prasasAda ha |
prAptaprasAdo rAjA sa sasainyaH punarAvrajat || 25||

sukanyApi patiM labdhvA tapasvinamaninditA |
nityaM paryacharatprItyA tapasA niyamena cha || 26||

agnInAmatithInAM cha shushrUShuranasUyikA |
samArAdhayata kShipraM chyavanaM sA shubhAnanA || 27||

\hrule

\medskip
                  123
\medskip

lomasha uvAcha||

kasyachittvatha kAlasya surANAmashvinau nRRipa |
kRRitAbhiShekAM vivRRitAM sukanyAM tAmapashyatAm || 1||

tAM dRRiShTvA darshanIyA~NgIM devarAjasutAmiva |
UchatuH samabhidrutya nAsatyAvashvinAvidam || 2||

kasya tvamasi vAmoru kiM vane vai karoShi cha |
ichChAva bhadre j~nAtuM tvAM tattvamAkhyAhi shobhane || 3||

tataH sukanyA sa.nvItA tAvuvAcha surottamau |
sharyAtitanayAM vittaM bhAryAM cha chyavanasya mAm || 4||

athAshvinau prahasyaitAmabrUtAM punareva tu |
kathaM tvamasi kalyANi pitrA dattA gatAdhvane || 5||

bhrAjase vanamadhye tvaM vidyutsaudAminI yathA |
na deveShvapi tulyAM hi tvayA pashyAva bhAmini || 6||

sarvAbharaNasampannA paramAmbaradhAriNI |
shobhethAstvanavadyA~Ngi na tvevaM malapa~NkinI || 7||

kasmAdeva.nvidhA bhUtvA jarAjarjaritaM patim |
tvamupAsse ha kalyANi kAmabhogabahiShkRRitam || 8||

asamarthaM paritrANe poShaNe cha shuchismite |
sAdhu chyavanamutsRRijya varayasvaikamAvayoH || 9||

patyarthaM devagarbhAbhe mA vRRithA yauvanaM kRRithAH || 9||

evamuktA sukanyA tu surau tAvidamabravIt |
ratAhaM chyavane patyau maivaM mA paryasha~NkithAH || 10||

tAvabrUtAM punastvenAmAvAM devabhiShagvarau |
yuvAnaM rUpasampannaM kariShyAvaH patiM tava || 11||

tatastasyAvayoshchaiva patimekatamaM vRRiNu |
etena samayenainamAmantraya varAnane || 12||

sA tayorvachanAdrAjannupasa~Ngamya bhArgavam |
uvAcha vAkyaM yattAbhyAmuktaM bhRRigusutaM prati || 13||

tachChrutvA chyavano bhAryAmuvAcha kriyatAmiti |
bhartrA sA samanuj~nAtA kriyatAmityathAbravIt || 14||

shrutvA tadashvinau vAkyaM tattasyAH kriyatAmiti |
UchatU rAjaputrIM tAM patistava vishatvapaH || 15||

tato.ambhashchyavanaH shIghraM rUpArthI pravivesha ha |
ashvinAvapi tadrAjansaraH pravishatAM prabho || 16||

tato muhUrtAduttIrNAH sarve te sarasastataH |
divyarUpadharAH sarve yuvAno mRRiShTakuNDalAH || 17||

tulyarUpadharAshchaiva manasaH prItivardhanAH || 17||

te.abruvansahitAH sarve vRRiNIShvAnyatamaM shubhe |
asmAkamIpsitaM bhadre patitve varavarNini || 18||

yatra vApyabhikAmAsi taM vRRiNIShva sushobhane || 18||

sA samIkShya tu tAnsarvA.nstulyarUpadharAnsthitAn |
nishchitya manasA buddhyA devI vavre svakaM patim || 19||

labdhvA tu chyavano bhAryAM vayorUpaM cha vA~nChitam |
hRRiShTo.abravInmahAtejAstau nAsatyAvidaM vachaH || 20||

yathAhaM rUpasampanno vayasA cha samanvitaH |
kRRito bhavadbhyAM vRRiddhaH sanbhAryAM cha prAptavAnimAm || 21||

tasmAdyuvAM kariShyAmi prItyAhaM somapIthinau |
miShato devarAjasya satyametadbravImi vAm || 22||

tachChrutvA hRRiShTamanasau divaM tau pratijagmatuH |
chyavano.api sukanyA cha surAviva vijahratuH || 23||

\hrule

\medskip
                  124
\medskip

lomasha uvAcha||

tataH shrutvA tu sharyAtirvayaHsthaM chyavanaM kRRitam |
saMhRRiShTaH senayA sArdhamupAyAdbhArgavAshramam || 1||

chyavanaM cha sukanyAM cha dRRiShTvA devasutAviva |
reme mahIpaH sharyAtiH kRRitsnAM prApya mahImiva || 2||

RRiShiNA satkRRitastena sabhAryaH pRRithivIpatiH |
upopaviShTaH kalyANIH kathAshchakre mahAmanAH || 3||

athainaM bhArgavo rAjannuvAcha parisAntvayan |
yAjayiShyAmi rAja.nstvAM sambhArAnupakalpaya || 4||

tataH paramasaMhRRiShTaH sharyAtiH pRRithivIpatiH |
chyavanasya mahArAja tadvAkyaM pratyapUjayat || 5||

prashaste.ahani yaj~nIye sarvakAmasamRRiddhimat |
kArayAmAsa sharyAtiryaj~nAyatanamuttamam || 6||

tatrainaM chyavano rAjanyAjayAmAsa bhArgavaH |
adbhutAni cha tatrAsanyAni tAni nibodha me || 7||

agRRihNAchchyavanaH somamashvinordevayostadA |
tamindro vArayAmAsa gRRihyamANaM tayorgraham || 8||

indra uvAcha||

ubhAvetau na somArhau nAsatyAviti me matiH |
bhiShajau devaputrANAM karmaNA naivamarhataH || 9||

chyavana uvAcha||

mAvama.nsthA mahAtmAnau rUpadraviNavattarau |
yau chakraturmAM maghavanvRRindArakamivAjaram || 10||

RRite tvAM vibudhA.nshchAnyAnkathaM vai nArhataH savam |
ashvinAvapi devendra devau viddhi pura.ndara || 11||

indra uvAcha||

chikitsakau karmakarau kAmarUpasamanvitau |
loke charantau martyAnAM kathaM somamihArhataH || 12||

lomasha uvAcha||

etadeva yadA vAkyamAmreDayati vAsavaH |
anAdRRitya tataH shakraM grahaM jagrAha bhArgavaH || 13||

grahIShyantaM tu taM somamashvinoruttamaM tadA |
samIkShya balabhiddeva idaM vachanamabravIt || 14||

AbhyAmarthAya somaM tvaM grahIShyasi yadi svayam |
vajraM te prahariShyAmi ghorarUpamanuttamam || 15||

evamuktaH smayannindramabhivIkShya sa bhArgavaH |
jagrAha vidhivatsomamashvibhyAmuttamaM graham || 16||

tato.asmai prAharadvajraM ghorarUpaM shachIpatiH |
tasya praharato bAhuM stambhayAmAsa bhArgavaH || 17||

sa.nstambhayitvA chyavano juhuve mantrato.analam |
kRRityArthI sumahAtejA devaM hi.nsitumudyataH || 18||

tataH kRRityA samabhavadRRiShestasya tapobalAt |
mado nAma mahAvIryo bRRihatkAyo mahAsuraH || 19||

sharIraM yasya nirdeShTumashakyaM tu surAsuraiH || 19||

tasyAsyamabhavadghoraM tIkShNAgradashanaM mahat |
hanurekA sthitA tasya bhUmAvekA divaM gatA || 20||

chatasra AyatA daMShTrA yojanAnAM shataM shatam |
itare tvasya dashanA babhUvurdashayojanAH || 21||

prAkArasadRRishAkArAH shUlAgrasamadarshanAH || 21||

bAhU parvatasa~NkAshAvAyatAvayutaM samau |
netre ravishashiprakhye vaktramantakasaMnibham || 22||

leliha~njihvayA vaktraM vidyuchchapalalolayA |
vyAttAnano ghoradRRiShTirgrasanniva jagadbalAt || 23||

sa bhakShayiShyansa~NkruddhaH shatakratumupAdravat |
mahatA ghorarUpeNa lokA~nshabdena nAdayan || 24||

\hrule

\medskip
                  125
\medskip

lomasha uvAcha||

taM dRRiShTvA ghoravadanaM madaM devaH shatakratuH |
AyAntaM bhakShayiShyantaM vyAttAnanamivAntakam || 1||

bhayAtsa.nstambhitabhujaH sRRikkiNI lelihanmuhuH |
tato.abravIddevarAjashchyavanaM bhayapIDitaH || 2||

somArhAvashvinAvetAvadya prabhRRiti bhArgava |
bhaviShyataH satyametadvacho brahmanbravImi te || 3||

na te mithyA samArambho bhavatveSha paro vidhiH |
jAnAmi chAhaM viprarShe na mithyA tvaM kariShyasi || 4||

somArhAvashvinAvetau yathaivAdya kRRitau tvayA |
bhUya eva tu te vIryaM prakAshediti bhArgava || 5||

sukanyAyAH pitushchAsya loke kIrtiH prathediti |
ato mayaitadvihitaM tava vIryaprakAshanam || 6||

tasmAtprasAdaM kuru me bhavatvetadyathechChasi || 6||

evamuktasya shakreNa chyavanasya mahAtmanaH |
sa manyurvyagamachChIghraM mumocha cha pura.ndaram || 7||

madaM cha vyabhajadrAjanpAne strIShu cha vIryavAn |
akSheShu mRRigayAyAM cha pUrvasRRiShTaM punaH punaH || 8||

tathA madaM viniShkShipya shakraM santarpya chendunA |
ashvibhyAM sahitAndevAnyAjayitvA cha taM nRRipam || 9||

vikhyApya vIryaM sarveShu lokeShu vadatAM varaH |
sukanyayA sahAraNye vijahArAnuraktayA || 10||

tasyaitaddvijasa~NghuShTaM saro rAjanprakAshate |
atra tvaM saha sodaryaiH pitR^IndevA.nshcha tarpaya || 11||

etaddRRiShTvA mahIpAla sikatAkShaM cha bhArata |
saindhavAraNyamAsAdya kulyAnAM kuru darshanam || 12||

puShkareShu mahArAja sarveShu cha jalaM spRRisha || 12||

ArchIkaparvatashchaiva nivAso vai manIShiNAm |
sadAphalaH sadAsroto marutAM sthAnamuttamam || 13||

chaityAshchaite bahushatAstridashAnAM yudhiShThira || 13||

etachchandramasastIrthamRRiShayaH paryupAsate |
vaikhAnasAshcha RRiShayo vAlakhilyAstathaiva cha || 14||

shRRi~NgANi trINi puNyANi trINi prasravaNAni cha |
sarvANyanuparikramya yathAkAmamupaspRRisha || 15||

shantanushchAtra kaunteya shunakashcha narAdhipa |
naranArAyaNau chobhau sthAnaM prAptAH sanAtanam || 16||

iha nityashayA devAH pitarashcha maharShibhiH |
ArchIkaparvate tepustAnyajasva yudhiShThira || 17||

iha te vai charUnprAshnannRRiShayashcha vishAM pate |
yamunA chAkShayasrotAH kRRiShNashcheha taporataH || 18||

yamau cha bhImasenashcha kRRiShNA chAmitrakarshana |
sarve chAtra gamiShyAmaH sukRRishAH sutapasvinaH || 19||

etatprasravaNaM puNyamindrasya manujAdhipa |
yatra dhAtA vidhAtA cha varuNashchordhvamAgatAH || 20||

iha te nyavasanrAjankShAntAH paramadharmiNaH |
maitrANAmRRijubuddhInAmayaM girivaraH shubhaH || 21||

eShA sA yamunA rAjanrAjarShigaNasevitA |
nAnAyaj~nachitA rAjanpuNyA pApabhayApahA || 22||

atra rAjA maheShvAso mAndhAtAyajata svayam |
sahadevashcha kaunteya somako dadatAM varaH || 23||

\hrule

\medskip
              mAndhAtrupAkhyAnam.h
                  126
\medskip

yudhiShThira uvAcha||

mAndhAtA rAjashArdUlastriShu lokeShu vishrutaH |
kathaM jAto mahAbrahmanyauvanAshvo nRRipottamaH || 1||

kathaM chaitAM parAM kAShThAM prAptavAnamitadyutiH || 1||

yasya lokAstrayo vashyA viShNoriva mahAtmanaH |
etadichChAmyahaM shrotuM charitaM tasya dhImataH || 2||

yathA mAndhAtRRishabdashcha tasya shakrasamadyuteH |
janma chAprativIryasya kushalo hyasi bhAShitum || 3||

lomasha uvAcha||

shRRiNuShvAvahito rAjanrAj~nastasya mahAtmanaH |
yathA mAndhAtRRishabdo vai lokeShu parigIyate || 4||

ikShvAkuva.nshaprabhavo yuvanAshvo mahIpatiH |
so.ayajatpRRithivIpAla kratubhirbhUridakShiNaiH || 5||

ashvamedhasahasraM cha prApya dharmabhRRitAM varaH |
anyaishcha kratubhirmukhyairvividhairAptadakShiNaiH || 6||

anapatyastu rAjarShiH sa mahAtmA dRRiDhavrataH |
mantriShvAdhAya tadrAjyaM vananityo babhUva ha || 7||

shAstradRRiShTena vidhinA sa.nyojyAtmAnamAtmanA |
pipAsAshuShkahRRidayaH praviveshAshramaM bhRRigoH || 8||

tAmeva rAtriM rAjendra mahAtmA bhRRigunandanaH |
iShTiM chakAra saudyumnermaharShiH putrakAraNAt || 9||

sambhRRito mantrapUtena vAriNA kalasho mahAn |
tatrAtiShThata rAjendra pUrvameva samAhitaH || 10||

yatprAshya prasavettasya patnI shakrasamaM sutam || 10||

taM nyasya vedyAM kalashaM suShupuste maharShayaH |
rAtrijAgaraNashrAntAH saudyumniH samatItya tAn || 11||

shuShkakaNThaH pipAsArtaH pANIyArthI bhRRishaM nRRipaH |
taM pravishyAshramaM shrAntaH pANIyaM so.abhyayAchata || 12||

tasya shrAntasya shuShkeNa kaNThena kroshatastadA |
nAshrauShItkashchana tadA shakuneriva vAshitam || 13||

tatastaM kalashaM dRRiShTvA jalapUrNaM sa pArthivaH |
abhyadravata vegena pItvA chAmbho vyavAsRRijat || 14||

sa pItvA shItalaM toyaM pipAsArto mahIpatiH |
nirvANamagamaddhImAnsusukhI chAbhavattadA || 15||

tataste pratyabudhyanta RRiShayaH sanarAdhipAH |
nistoyaM taM cha kalashaM dadRRishuH sarva eva te || 16||

kasya karmedamiti cha paryapRRichChansamAgatAH |
yuvanAshvo mayetyeva satyaM samabhipadyata || 17||

na yuktamiti taM prAha bhagavAnbhArgavastadA |
sutArthaM sthApitA hyApastapasA chaiva sambhRRitAH || 18||

mayA hyatrAhitaM brahma tapa AsthAya dAruNam |
putrArthaM tava rAjarShe mahAbalaparAkrama || 19||

mahAbalo mahAvIryastapobalasamanvitaH |
yaH shakramapi vIryeNa gamayedyamasAdanam || 20||

anena vidhinA rAjanmayaitadupapAditam |
abbhakShaNaM tvayA rAjannayuktaM kRRitamadya vai || 21||

na tvadya shakyamasmAbhiretatkartumato.anyathA |
nUnaM daivakRRitaM hyetadyadevaM kRRitavAnasi || 22||

pipAsitena yAH pItA vidhimantrapuraskRRitAH |
ApastvayA mahArAja mattapovIryasambhRRitAH || 23||

tAbhyastvamAtmanA putrameva.nvIryaM janiShyasi || 23||

vidhAsyAmo vayaM tatra taveShTiM paramAdbhutAm |
yathA shakrasamaM putraM janayiShyasi vIryavAn || 24||

tato varShashate pUrNe tasya rAj~no mahAtmanaH |
vAmaM pArshvaM vinirbhidya sutaH sUrya ivAparaH || 25||

nishchakrAma mahAtejA na cha taM mRRityurAvishat |
yuvanAshvaM narapatiM tadadbhutamivAbhavat || 26||

tataH shakro mahAtejAstaM didRRikShurupAgamat |
pradeshinIM tato.asyAsye shakraH samabhisa.ndadhe || 27||

mAmayaM dhAsyatItyevaM paribhAShTaH sa vajriNA |
mAndhAteti cha nAmAsya chakruH sendrA divaukasaH || 28||

pradeshinIM shakradattAmAsvAdya sa shishustadA |
avardhata mahIpAla kiShkUNAM cha trayodasha || 29||

vedAstaM sadhanurvedA divyAnyastrANi cheshvaram |
upatasthurmahArAja dhyAtamAtrANi sarvashaH || 30||

dhanurAjagavaM nAma sharAH shRRi~NgodbhavAshcha ye |
abhedyaM kavachaM chaiva sadyastamupasa.nshrayan || 31||

so.abhiShikto maghavatA svayaM shakreNa bhArata |
dharmeNa vyajayallokA.nstrInviShNuriva vikramaiH || 32||

tasyApratihataM chakraM prAvartata mahAtmanaH |
ratnAni chaiva rAjarShiM svayamevopatasthire || 33||

tasyeyaM vasusampUrNA vasudhA vasudhAdhipa |
teneShTaM vividhairyaj~nairbahubhiH svAptadakShiNaiH || 34||

chitachaityo mahAtejA dharmaM prApya cha puShkalam |
shakrasyArdhAsanaM rAja.NllabdhavAnamitadyutiH || 35||

ekAhnA pRRithivI tena dharmanityena dhImatA |
nirjitA shAsanAdeva saratnAkarapattanA || 36||

tasya chityairmahArAja kratUnAM dakShiNAvatAm |
chaturantA mahI vyAptA nAsItki~nchidanAvRRitam || 37||

tena padmasahasrANi gavAM dasha mahAtmanA |
brAhmaNebhyo mahArAja dattAnIti prachakShate || 38||

tena dvAdashavArShikyAmanAvRRiShTyAM mahAtmanA |
vRRiShTaM sasyavivRRiddhyarthaM miShato vajrapANinaH || 39||

tena somakulotpanno gAndhArAdhipatirmahAn |
garjanniva mahAmeghaH pramathya nihataH sharaiH || 40||

prajAshchaturvidhAstena jitA rAjanmahAtmanA |
tenAtmatapasA lokAH sthApitAshchApi tejasA || 41||

tasyaitaddevayajanaM sthAnamAdityavarchasaH |
pashya puNyatame deshe kurukShetrasya madhyataH || 42||

etatte sarvamAkhyAtaM mAndhAtushcharitaM mahat |
janma chAgryaM mahIpAla yanmAM tvaM paripRRichChasi || 43||

\hrule

\medskip
                  127
\medskip

yudhiShThira uvAcha||

katha.nvIryaH sa rAjAbhUtsomako vadatAM vara |
karmANyasya prabhAvaM cha shrotumichChAmi tattvataH || 1||

lomasha uvAcha||

yudhiShThirAsInnRRipatiH somako nAma dhArmikaH |
tasya bhAryAshataM rAjansadRRishInAmabhUttadA || 2||

sa vai yatnena mahatA tAsu putraM mahIpatiH |
ka~nchinnAsAdayAmAsa kAlena mahatA api || 3||

kadAchittasya vRRiddhasya yatamAnasya yatnataH |
janturnAma sutastasminstrIshate samajAyata || 4||

taM jAtaM mAtaraH sarvAH parivArya samAsate |
satataM pRRiShThataH kRRitvA kAmabhogAnvishAM pate || 5||

tataH pipIlikA jantuM kadAchidadashatsphiji |
sa daShTo vyanadadrAja.nstena duHkhena bAlakaH || 6||

tatastA mAtaraH sarvAH prAkroshanbhRRishaduHkhitAH |
parivArya jantuM sahitAH sa shabdastumulo.abhavat || 7||

tamArtanAdaM sahasA shushrAva sa mahIpatiH |
amAtyapariShanmadhye upaviShTaH sahartvijaiH || 8||

tataH prasthApayAmAsa kimetaditi pArthivaH |
tasmai kShattA yathAvRRittamAchachakShe sutaM prati || 9||

tvaramANaH sa chotthAya somakaH saha mantribhiH |
pravishyAntaHpuraM putramAshvAsayadari.ndamaH || 10||

sAntvayitvA tu taM putraM niShkramyAntaHpurAnnRRipaH |
RRitvijaiH sahito rAjansahAmAtya upAvishat || 11||

somaka uvAcha||

dhigastvihaikaputratvamaputratvaM varaM bhavet |
nityAturatvAdbhUtAnAM shoka evaikaputratA || 12||

idaM bhAryAshataM brahmanparIkShyopachitaM prabho |
putrArthinA mayA voDhaM na chAsAM vidyate prajA || 13||

ekaH katha~nchidutpannaH putro janturayaM mama |
yatamAnasya sarvAsu kiM nu duHkhamataH param || 14||

vayashcha samatItaM me sabhAryasya dvijottama |
AsAM prANAH samAyattA mama chAtraikaputrake || 15||

syAnnu karma tathA yuktaM yena putrashataM bhavet |
mahatA laghunA vApi karmaNA duShkareNa vA || 16||

RRitviguvAcha||

asti vai tAdRRishaM karma yena putrashataM bhavet |
yadi shaknoShi tatkartumatha vakShyAmi somaka || 17||

somaka uvAcha||

kAryaM vA yadi vAkAryaM yena putrashataM bhavet |
kRRitameva hi tadviddhi bhagavAnprabravItu me || 18||

RRitviguvAcha||

yajasva jantunA rAja.nstvaM mayA vitate kratau |
tataH putrashataM shrImadbhaviShyatyachireNa te || 19||

vapAyAM hUyamAnAyAM dhUmamAghrAya mAtaraH |
tatastAH sumahAvIryA~njanayiShyanti te sutAn || 20||

tasyAmeva tu te janturbhavitA punarAtmajaH |
uttare chAsya sauvarNaM lakShma pArshve bhaviShyati || 21||

\hrule

\medskip
              jantUpAkhyAnam.h
                  128
\medskip

somaka uvAcha||

brahmanyadyadyathA kAryaM tattatkuru tathA tathA |
putrakAmatayA sarvaM kariShyAmi vachastava || 1||

lomasha uvAcha||

tataH sa yAjayAmAsa somakaM tena jantunA |
mAtarastu balAtputramapAkarShuH kRRipAnvitAH || 2||

hA hatAH smeti vAshantyastIvrashokasamanvitAH |
taM mAtaraH pratyakarShangRRihItvA dakShiNe kare || 3||

savye pANau gRRihItvA tu yAjako.api sma karShati || 3||

kurarINAmivArtAnAmapAkRRiShya tu taM sutam |
vishasya chainaM vidhinA vapAmasya juhAva saH || 4||

vapAyAM hUyamAnAyAM gandhamAghrAya mAtaraH |
ArtA nipetuH sahasA pRRithivyAM kurunandana || 5||

sarvAshcha garbhAnalabha.nstatastAH pArthivA~NganAH || 5||

tato dashasu mAseShu somakasya vishAM pate |
jaj~ne putrashataM pUrNaM tAsu sarvAsu bhArata || 6||

janturjyeShThaH samabhavajjanitryAmeva bhArata |
sa tAsAmiShTa evAsInna tathAnye nijAH sutAH || 7||

tachcha lakShaNamasyAsItsauvarNaM pArshva uttare |
tasminputrashate chAgryaH sa babhUva guNairyutaH || 8||

tataH sa lokamagamatsomakasya guruH param |
atha kAle vyatIte tu somako.apyagamatparam || 9||

atha taM narake ghore pachyamAnaM dadarsha saH |
tamapRRichChatkimarthaM tvaM narake pachyase dvija || 10||

tamabravIdguruH so.atha pachyamAno.agninA bhRRisham |
tvaM mayA yAjito rAja.nstasyedaM karmaNaH phalam || 11||

etachChrutvA sa rAjarShirdharmarAjAnamabravIt |
ahamatra pravekShyAmi muchyatAM mama yAjakaH || 12||

matkRRite hi mahAbhAgaH pachyate narakAgninA || 12||

dharma uvAcha||

nAnyaH kartuH phalaM rAjannupabhu~Nkte kadAchana |
imAni tava dRRishyante phalAni dadatAM vara || 13||

somaka uvAcha||

puNyAnna kAmaye lokAnRRite.ahaM brahmavAdinam |
ichChAmyahamanenaiva saha vastuM surAlaye || 14||

narake vA dharmarAja karmaNAsya samo hyaham |
puNyApuNyaphalaM deva samamastvAvayoridam || 15||

dharma uvAcha||

yadyevamIpsitaM rAjanbhu~NkShvAsya sahitaH phalam |
tulyakAlaM sahAnena pashchAtprApsyasi sadgatim || 16||

lomasha uvAcha||

sa chakAra tathA sarvaM rAjA rAjIvalochanaH |
punashcha lebhe lokAnsvAnkarmaNA nirjitA~nshubhAn || 17||

saha tenaiva vipreNa guruNA sa gurupriyaH || 17||

eSha tasyAshramaH puNyo ya eSho.agre virAjate |
kShAnta uShyAtra ShaDrAtraM prApnoti sugatiM naraH || 18||

etasminnapi rAjendra vatsyAmo vigatajvarAH |
ShaDrAtraM niyatAtmAnaH sajjIbhava kurUdvaha || 19||

\hrule

\medskip
              shyenakapotIyam.h
                  129
\medskip

lomasha uvAcha||

asminkila svayaM rAjanniShTavAnvai prajApatiH |
satramiShTIkRRitaM nAma purA varShasahasrikam || 1||

ambarIShashcha nAbhAga iShTavAnyamunAmanu |
yaj~naishcha tapasA chaiva parAM siddhimavApa saH || 2||

desho nAhuShayaj~nAnAmayaM puNyatamo nRRipa |
yatreShTvA dasha padmAni sadasyebhyo nisRRiShTavAn || 3||

sArvabhaumasya kaunteya yayAteramitaujasaH |
spardhamAnasya shakreNa pashyedaM yaj~navAstviha || 4||

pashya nAnAvidhAkArairagnibhirnichitAM mahIm |
majjantImiva chAkrAntAM yayAteryaj~nakarmabhiH || 5||

eShA shamyekapatrA sA sharakaM chaitaduttamam |
pashya rAmahradAnetAnpashya nArAyaNAshramam || 6||

etadArchIkaputrasya yogairvicharato mahIm |
apasarpaNaM mahIpAla raupyAyAmamitaujasaH || 7||

atrAnuva.nshaM paThataH shRRiNu me kurunandana |
ulUkhalairAbharaNaiH pishAchI yadabhAShata || 8||

yugandhare dadhi prAshya uShitvA chAchyutasthale |
tadvadbhUtilaye snAtvA saputrA vastumichChasi || 9||

ekarAtramuShitveha dvitIyaM yadi vatsyasi |
etadvai te divA vRRittaM rAtrau vRRittamato.anyathA || 10||

atrAdyAho nivatsyAmaH kShapAM bharatasattama |
dvArametaddhi kaunteya kurukShetrasya bhArata || 11||

atraiva nAhuSho rAjA rAjankratubhiriShTavAn |
yayAtirbahuratnADhyairyatrendro mudamabhyagAt || 12||

etatplakShAvataraNaM yamunAtIrthamuchyate |
etadvai nAkapRRiShThasya dvAramAhurmanIShiNaH || 13||

atra sArasvatairyaj~nairIjAnAH paramarShayaH |
yUpolUkhalinastAta gachChantyavabhRRithAplavam || 14||

atraiva bharato rAjA medhyamashvamavAsRRijat |
asakRRitkRRiShNasAra~NgaM dharmeNAvApya medinIm || 15||

atraiva puruShavyAghra maruttaH satramuttamam |
Aste devarShimukhyena sa.nvartenAbhipAlitaH || 16||

atropaspRRishya rAjendra sarvA.NllokAnprapashyati |
pUyate duShkRRitAchchaiva samupaspRRishya bhArata || 17||

vaishampAyana uvAcha||

tatra sabhrAtRRikaH snAtvA stUyamAno maharShibhiH |
lomashaM pANDavashreShTha idaM vachanamabravIt || 18||

sarvA.NllokAnprapashyAmi tapasA satyavikrama |
ihasthaH pANDavashreShThaM pashyAmi shvetavAhanam || 19||

lomasha uvAcha||

evametanmahAbAho pashyanti paramarShayaH |
sarasvatImimAM puNyAM pashyaikasharaNAvRRitAm || 20||

yatra snAtvA narashreShTha dhUtapApmA bhaviShyati |
iha sArasvatairyaj~nairiShTavantaH surarShayaH || 21||

RRiShayashchaiva kaunteya tathA rAjarShayo.api cha || 21||

vedI prajApatereShA samantAtpa~nchayojanA |
kurorvai yaj~nashIlasya kShetrametanmahAtmanaH || 22||

\hrule

\medskip
                  130
\medskip

lomasha uvAcha||

iha martyAstapastaptvA svargaM gachChanti bhArata |
martukAmA narA rAjannihAyAnti sahasrashaH || 1||

evamAshIH prayuktA hi dakSheNa yajatA purA |
iha ye vai mariShyanti te vai svargajito narAH || 2||

eShA sarasvatI puNyA divyA choghavatI nadI |
etadvinashanaM nAma sarasvatyA vishAM pate || 3||

dvAraM niShAdarAShTrasya yeShAM dveShAtsarasvatI |
praviShTA pRRithivIM vIra mA niShAdA hi mAM viduH || 4||

eSha vai chamasodbhedo yatra dRRishyA sarasvatI |
yatrainAmabhyavartanta divyAH puNyAH samudragAH || 5||

etatsindhormahattIrthaM yatrAgastyamari.ndama |
lopAmudrA samAgamya bhartAramavRRiNIta vai || 6||

etatprabhAsate tIrthaM prabhAsaM bhAskaradyute |
indrasya dayitaM puNyaM pavitraM pApanAshanam || 7||

etadviShNupadaM nAma dRRishyate tIrthamuttamam |
eShA ramyA vipAshA cha nadI paramapAvanI || 8||

atraiva putrashokena vasiShTho bhagavAnRRiShiH |
baddhvAtmAnaM nipatito vipAshaH punarutthitaH || 9||

kAshmIramaNDalaM chaitatsarvapuNyamari.ndama |
maharShibhishchAdhyuShitaM pashyedaM bhrAtRRibhiH saha || 10||

atrottarANAM sarveShAmRRiShINAM nAhuShasya cha |
agneshchAtraiva sa.nvAdaH kAshyapasya cha bhArata || 11||

etaddvAraM mahArAja mAnasasya prakAshate |
varShamasya girermadhye rAmeNa shrImatA kRRitam || 12||

eSha vAtikaShaNDo vai prakhyAtaH satyavikramaH |
nAbhyavartata yaddvAraM videhAnuttaraM cha yaH || 13||

eSha ujjAnako nAma yavakrIryatra shAntavAn |
arundhatIsahAyashcha vasiShTho bhagavAnRRiShiH || 14||

hradashcha kushavAneSha yatra padmaM kusheshayam |
Ashramashchaiva rukmiNyA yatrAshAmyadakopanA || 15||

samAdhInAM samAsastu pANDaveya shrutastvayA |
taM drakShyasi mahArAja bhRRigutu~NgaM mahAgirim || 16||

jalAM chopajalAM chaiva yamunAmabhito nadIm |
ushInaro vai yatreShTvA vAsavAdatyarichyata || 17||

tAM devasamitiM tasya vAsavashcha vishAM pate |
abhyagachChata rAjAnaM j~nAtumagnishcha bhArata || 18||

jij~nAsamAnau varadau mahAtmAnamushInaram |
indraH shyenaH kapoto.agnirbhUtvA yaj~ne.abhijagmatuH || 19||

UruM rAj~naH samAsAdya kapotaH shyenajAdbhayAt |
sharaNArthI tadA rAjannililye bhayapIDitaH || 20||

\hrule

\medskip
                  131
\medskip

shyena uvAcha||

dharmAtmAnaM tvAhurekaM sarve rAjanmahIkShitaH |
sa vai dharmaviruddhaM tvaM kasmAtkarma chikIrShasi || 1||

vihitaM bhakShaNaM rAjanpIDyamAnasya me kShudhA |
mA bhA~NkShIrdharmalobhena dharmamutsRRiShTavAnasi || 2||

rAjovAcha||

santrastarUpastrANArthI tvatto bhIto mahAdvija |
matsakAshamanuprAptaH prANagRRidhnurayaM dvijaH || 3||

evamabhyAgatasyeha kapotasyAbhayArthinaH |
apradAne paro.adharmaH kiM tvaM shyena prapashyasi || 4||

praspandamAnaH sambhrAntaH kapotaH shyena lakShyate |
matsakAshaM jIvitArthI tasya tyAgo vigarhitaH || 5||

shyena uvAcha||

AhArAtsarvabhUtAni sambhavanti mahIpate |
AhAreNa vivardhante tena jIvanti jantavaH || 6||

shakyate dustyaje.apyarthe chirarAtrAya jIvitum |
na tu bhojanamutsRRijya shakyaM vartayituM chiram || 7||

bhakShyAdvilopitasyAdya mama prANA vishAM pate |
visRRijya kAyameShyanti panthAnamapunarbhavam || 8||

pramRRite mayi dharmAtmanputradAraM nashiShyati |
rakShamANaH kapotaM tvaM bahUnprANAnnashiShyasi || 9||

dharmaM yo bAdhate dharmo na sa dharmaH kudharma tat |
avirodhI tu yo dharmaH sa dharmaH satyavikrama || 10||

virodhiShu mahIpAla nishchitya gurulAghavam |
na bAdhA vidyate yatra taM dharmaM samudAcharet || 11||

gurulAghavamAj~nAya dharmAdharmavinishchaye |
yato bhUyA.nstato rAjankuru dharmavinishchayam || 12||

rAjovAcha||

bahukalyANasa.nyuktaM bhAShase vihagottama |
suparNaH pakShirATkiM tvaM dharmaj~nashchAsyasa.nshayam || 13||

tathA hi dharmasa.nyuktaM bahu chitraM prabhAShase || 13||

na te.astyaviditaM ki~nchiditi tvA lakShayAmyaham |
sharaNaiShiNaH parityAgaM kathaM sAdhviti manyase || 14||

AhArArthaM samArambhastava chAyaM viha~Ngama |
shakyashchApyanyathA kartumAhAro.apyadhikastvayA || 15||

govRRiSho vA varAho vA mRRigo vA mahiSho.api vA |
tvadarthamadya kriyatAM yadvAnyadabhikA~NkShase || 16||

shyena uvAcha||

na varAhaM na chokShANaM na mRRigAnvividhA.nstathA |
bhakShayAmi mahArAja kimannAdyena tena me || 17||

yastu me daivavihito bhakShaH kShatriyapu~Ngava |
tamutsRRija mahIpAla kapotamimameva me || 18||

shyenAH kapotAnkhAdanti sthitireShA sanAtanI |
mA rAjanmArgamAj~nAya kadalIskandhamAruha || 19||

rAjovAcha||

rAjyaM shibInAmRRiddhaM vai shAdhi pakShigaNArchita |
yadvA kAmayase ki~nchichChyena sarvaM dadAni te || 20||

vinemaM pakShiNaM shyena sharaNArthinamAgatam || 20||

yenemaM varjayethAstvaM karmaNA pakShisattama |
tadAchakShva kariShyAmi na hi dAsye kapotakam || 21||

shyena uvAcha||

ushInara kapote te yadi sneho narAdhipa |
Atmano mA.nsamutkRRitya kapotatulayA dhRRitam || 22||

yadA samaM kapotena tava mA.nsaM bhavennRRipa |
tadA pradeyaM tanmahyaM sA me tuShTirbhaviShyati || 23||

rAjovAcha||

anugrahamimaM manye shyena yanmAbhiyAchase |
tasmAtte.adya pradAsyAmi svamA.nsaM tulayA dhRRitam || 24||

lomasha uvAcha||

athotkRRitya svamA.nsaM tu rAjA paramadharmavit |
tulayAmAsa kaunteya kapotena sahAbhibho || 25||

dhriyamANastu tulayA kapoto vyatirichyate |
punashchotkRRitya mA.nsAni rAjA prAdAdushInaraH || 26||

na vidyate yadA mA.nsaM kapotena samaM dhRRitam |
tata utkRRittamA.nso.asAvAruroha svayaM tulAm || 27||

shyena uvAcha||

indro.ahamasmi dharmaj~na kapoto havyavADayam |
jij~nAsamAnau dharme tvAM yaj~navATamupAgatau || 28||

yatte mA.nsAni gAtrebhya utkRRittAni vishAM pate |
eShA te bhAsvarI kIrtirlokAnabhibhaviShyati || 29||

yAvalloke manuShyAstvAM kathayiShyanti pArthiva |
tAvatkIrtishcha lokAshcha sthAsyanti tava shAshvatAH || 30||

lomasha uvAcha||

tatpANDaveya sadanaM rAj~nastasya mahAtmanaH |
pashyasvaitanmayA sArdhaM puNyaM pApapramochanam || 31||

atra vai satataM devA munayashcha sanAtanAH |
dRRishyante brAhmaNai rAjanpuNyavadbhirmahAtmabhiH || 32||

\hrule

\medskip
              aShTAvakrIyam.h
                  132
\medskip

lomasha uvAcha||

yaH kathyate mantravidagryabuddhirauddAlakiH shvetaketuH pRRithivyAm |
tasyAshramaM pashya narendra puNyaM  sadAphalairupapannaM mahIjaiH || 1||

sAkShAdatra shvetaketurdadarsha  sarasvatIM mAnuShadeharUpAm |
vetsyAmi vANImiti sampravRRittAM  sarasvatIM shvetaketurbabhAShe || 2||

tasminkAle brahmavidAM variShThAvAstAM tadA mAtulabhAgineyau |
aShTAvakrashchaiva kahoDasUnurauddAlakiH shvetaketushcha rAjan || 3||

videharAjasya mahIpatestau  viprAvubhau mAtulabhAgineyau |
pravishya yaj~nAyatanaM vivAde  bandiM nijagrAhaturaprameyam || 4||

yudhiShThira uvAcha||

kathamprabhAvaH sa babhUva viprastathAyuktaM yo nijagrAha bandim |
aShTAvakraH kena chAsau babhUva  tatsarvaM me lomasha sha.nsa tattvam || 5||

lomasha uvAcha||

uddAlakasya niyataH shiShya eko  nAmnA kahoDeti babhUva rAjan |
shushrUShurAchAryavashAnuvartI  dIrghaM kAlaM so.adhyayanaM chakAra || 6||

taM vai viprAH paryabhava.nshcha shiShyAstaM cha j~nAtvA viprakAraM guruH saH |
tasmai prAdAtsadya eva shrutaM cha  bhAryAM cha vai duhitaraM svAM sujAtAm || 7||

tasyA garbhaH samabhavadagnikalpaH  so.adhIyAnaM pitaramathAbhyuvAcha |
sarvAM rAtrimadhyayanaM karoShi  nedaM pitaH samyagivopavartate || 8||

upAlabdhaH shiShyamadhye maharShiH  sa taM kopAdudarasthaM shashApa |
yasmAtkukShau vartamAno bravIShi  tasmAdvakro bhavitAsyaShTakRRitvaH || 9||

sa vai tathA vakra evAbhyajAyadaShTAvakraH prathito vai maharShiH |
tasyAsIdvai mAtulaH shvetaketuH  sa tena tulyo vayasA babhUva || 10||

sampIDyamAnA tu tadA sujAtA  vivardhamAnena sutena kukShau |
uvAcha bhartAramidaM rahogatA  prasAdya hInaM vasunA dhanArthinI || 11||

kathaM kariShyAmyadhanA maharShe  mAsashchAyaM dashamo vartate me |
na chAsti te vasu ki~nchitprajAtA  yenAhametAmApadaM nistareyam || 12||

uktastvevaM bhAryayA vai kahoDo  vittasyArthe janakamathAbhyagachChat |
sa vai tadA vAdavidA nigRRihya  nimajjito bandinehApsu vipraH || 13||

uddAlakastaM tu tadA nishamya  sUtena vAde.apsu tathA nimajjitam |
uvAcha tAM tatra tataH sujAtAmaShTAvakre gUhitavyo.ayamarthaH || 14||

rarakSha sA chApyati taM sumantraM  jAto.apyevaM na sa shushrAva vipraH |
uddAlakaM pitRRivachchApi mene  aShTAvakro bhrAtRRivachChvetaketum || 15||

tato varShe dvAdashe shvetaketuraShTAvakraM pitura~Nke nisannam |
apAkarShadgRRihya pANau rudantaM  nAyaM tavA~NkaH piturityuktavA.nshcha || 16||

yattenoktaM duruktaM tattadAnIM  hRRidi sthitaM tasya suduHkhamAsIt |
gRRihaM gatvA mAtaraM rodamAnaH  paprachChedaM kva nu tAto mameti || 17||

tataH sujAtA paramArtarUpA  shApAdbhItA sarvamevAchachakShe |
tadvai tattvaM sarvamAj~nAya mAturityabravIchChvetaketuM sa vipraH || 18||

gachChAva yaj~naM janakasya rAj~no  bahvAshcharyaH shrUyate tasya yaj~naH |
shroShyAvo.atra brAhmaNAnAM vivAdamannaM chAgryaM tatra bhokShyAvahe cha || 19||

vichakShaNatvaM cha bhaviShyate nau  shivashcha saumyashcha hi brahmaghoShaH || 19||

tau jagmaturmAtulabhAgineyau  yaj~naM samRRiddhaM janakasya rAj~naH |
aShTAvakraH pathi rAj~nA sametya  utsAryamANo vAkyamidaM jagAda || 20||

\hrule

\medskip
                  133
\medskip

aShTAvakra uvAcha||

andhasya panthA badhirasya panthAH  striyaH panthA vaivadhikasya panthAH |
rAj~naH panthA brAhmaNenAsametya  sametya tu brAhmaNasyaiva panthAH || 1||

rAjovAcha||

panthA ayaM te.adya mayA nisRRiShTo  yenechChase tena kAmaM vrajasva |
na pAvako vidyate vai laghIyAnindro.api nityaM namate brAhmaNAnAm || 2||

aShTAvakra uvAcha||

yaj~naM draShTuM prAptavantau sva tAta  kautUhalaM nau balavadvai vivRRiddham |
AvAM prAptAvatithI sampraveshaM  kA~NkShAvahe dvArapate tavAj~nAm || 3||

aindradyumneryaj~nadRRishAvihAvAM  vivakShU vai janakendraM didRRikShU |
na vai krodhAdvyAdhinaivottamena  sa.nyojaya dvArapAla kShaNena || 4||

dvArapAla uvAcha||

bandeH samAdeshakarA vayaM sma  nibodha vAkyaM cha mayeryamANam |
na vai bAlAH pravishantyatra viprA  vRRiddhA vidvA.nsaH pravishanti dvijAgryAH || 5||

aShTAvakra uvAcha||

yadyatra vRRiddheShu kRRitaH pravesho  yuktaM mama dvArapAla praveShTum |
vayaM hi vRRiddhAshcharitavratAshcha  vedaprabhAvena praveshanArhAH || 6||

shushrUShavashchApi jitendriyAshcha  j~nAnAgame chApi gatAH sma niShThAm |
na bAla ityavamantavyamAhurbAlo.apyagnirdahati spRRishyamAnaH || 7||

dvArapAla uvAcha||

sarasvatImIraya vedajuShTAmekAkSharAM bahurUpAM virAjam |
a~NgAtmAnaM samavekShasva bAlaM  kiM shlAghase durlabhA vAdasiddhiH || 8||

aShTAvakra uvAcha||

na j~nAyate kAyavRRiddhyA vivRRiddhiryathAShThIlA shAlmaleH sampravRRiddhA |
hrasvo.alpakAyaH phalito vivRRiddho  yashchAphalastasya na vRRiddhabhAvaH || 9||

dvArapAla uvAcha||

vRRiddhebhya eveha matiM sma bAlA  gRRihNanti kAlena bhavanti vRRiddhAH |
na hi j~nAnamalpakAlena shakyaM  kasmAdbAlo vRRiddha ivAvabhAShase || 10||

aShTAvakra uvAcha||

na tena sthaviro bhavati yenAsya palitaM shiraH |
bAlo.api yaH prajAnAti taM devAH sthaviraM viduH || 11||

na hAyanairna palitairna vittena na bandhubhiH |
RRiShayashchakrire dharmaM yo.anUchAnaH sa no mahAn || 12||

didRRikShurasmi samprApto bandinaM rAjasa.nsadi |
nivedayasva mAM dvAHstha rAj~ne puShkaramAline || 13||

draShTAsyadya vadato dvArapAla  manIShibhiH saha vAde vivRRiddhe |
utAho vApyuchchatAM nIchatAM vA  tUShNIM bhUteShvatha sarveShu chAdya || 14||

dvArapAla uvAcha||

kathaM yaj~naM dashavarSho vishestvaM  vinItAnAM viduShAM sampraveshyam |
upAyataH prayatiShye tavAhaM  praveshane kuru yatnaM yathAvat || 15||

aShTAvakra uvAcha||

bho bho rAja~njanakAnAM variShTha  sabhAjyastvaM tvayi sarvaM samRRiddham |
tvaM vA kartA karmaNAM yaj~niyAnAM  yayAtireko nRRipatirvA purastAt || 16||

vidvAnbandI vedavido nigRRihya  vAde bhagnAnapratisha~NkamAnaH |
tvayA nisRRiShTaiH puruShairAptakRRidbhirjale sarvAnmajjayatIti naH shrutam || 17||

sa tachChrutvA brAhmaNAnAM sakAshAdbrahmodyaM vai kathayitumAgato.asmi |
kvAsau bandI yAvadenaM sametya  nakShatrANIva savitA nAshayAmi || 18||

rAjovAcha||

Asha.nsase bandinaM tvaM vijetumavij~nAtvA vAkyabalaM parasya |
vij~nAtavIryaiH shakyamevaM pravaktuM  dRRiShTashchAsau brAhmaNairvAdashIlaiH || 19||

aShTAvakra uvAcha||

vivAdito.asau na hi mAdRRishairhi  siMhIkRRitastena vadatyabhItaH |
sametya mAM nihataH sheShyate.adya  mArge bhagnaM shakaTamivAbalAkSham || 20||

rAjovAcha||

ShaNNAbherdvAdashAkShasya chaturvi.nshatiparvaNaH |
yastriShaShTishatArasya vedArthaM sa paraH kaviH || 21||

aShTAvakra uvAcha||

chaturvi.nshatiparva tvAM ShaNNAbhi dvAdashapradhi |
tattriShaShTishatAraM vai chakraM pAtu sadAgati || 22||

rAjovAcha||

vaDave iva sa.nyukte shyenapAte divaukasAm |
kastayorgarbhamAdhatte garbhaM suShuvatushcha kam || 23||

aShTAvakra uvAcha||

mA sma te te gRRihe rAja~nshAtravANAmapi dhruvam |
vAtasArathirAdhatte garbhaM suShuvatushcha tam || 24||

rAjovAcha||

kiM svitsuptaM na nimiShati kiM svijjAtaM na chopati |
kasya sviddhRRidayaM nAsti kiM svidvegena vardhate || 25||

aShTAvakra uvAcha||

matsyaH supto na nimiShatyaNDaM jAtaM na chopati |
ashmano hRRidayaM nAsti nadI vegena vardhate || 26||

rAjovAcha||

na tvA manye mAnuShaM devasattvaM  na tvaM bAlaH sthavirastvaM mato me |
na te tulyo vidyate vAkpralApe  tasmAddvAraM vitarAmyeSha bandI || 27||

\hrule

\medskip
                  134
\medskip

aShTAvakra uvAcha||

atrograsenasamiteShu rAjansamAgateShvapratimeShu rAjasu |
na vai vivitsAntaramasti vAdinAM  mahAjale ha.nsaninAdinAmiva || 1||

na me.adya vakShyasyativAdimAninglahaM prapannaH saritAmivAgamaH |
hutAshanasyeva samiddhatejasaH  sthiro bhavasveha mamAdya bandin || 2||

bandyuvAcha||

vyAghraM shayAnaM prati mA prabodhaya  AshIviShaM sRRikkiNI lelihAnam |
padAhatasyeva shiro.abhihatya  nAdaShTo vai mokShyase tannibodha || 3||

yo vai darpAtsaMhananopapannaH  sudurbalaH parvatamAvihanti |
tasyaiva pANiH sanakho vishIryate  na chaiva shailasya hi dRRishyate vraNaH || 4||

sarve rAj~no maithilasya mainAkasyeva parvatAH |
nikRRiShTabhUtA rAjAno vatsA anaduho yathA || 5||

lomasha uvAcha||

aShTAvakraH samitau garjamAno  jAtakrodho bandinamAha rAjan |
ukte vAkye chottaraM me bravIhi  vAkyasya chApyuttaraM te bravImi || 6||

bandyuvAcha||

eka evAgnirbahudhA samidhyate  ekaH sUryaH sarvamidaM prabhAsate |
eko vIro devarAjo nihantA  yamaH pitR^INAmIshvarashchaika eva || 7||

aShTAvakra uvAcha||

dvAvindrAgnI charato vai sakhAyau  dvau devarShI nAradaH parvatashcha |
dvAvashvinau dve cha rathasya chakre  bhAryApatI dvau vihitau vidhAtrA || 8||

bandyuvAcha||

triH sUyate karmaNA vai prajeyaM  trayo yuktA vAjapeyaM vahanti |
adhvaryavastriShavaNAni tanvate  trayo lokAstrINi jyotIMShi chAhuH || 9||

aShTAvakra uvAcha||

chatuShTayaM brAhmaNAnAM niketaM  chatvAro yuktA yaj~namimaM vahanti |
dishashchatasrashchaturashcha varNAshchatuShpadA gaurapi shashvaduktA || 10||

bandyuvAcha||

pa~nchAgnayaH pa~nchapadA cha pa~Nktiryaj~nAH pa~nchaivApyatha pa~nchendriyANi |
dRRiShTA vede pa~nchachUDAshcha pa~ncha  loke khyAtaM pa~nchanadaM cha puNyam || 11||

aShTAvakra uvAcha||

ShaDAdhAne dakShiNAmAhureke  ShaDeveme RRitavaH kAlachakram |
ShaDindriyANyuta ShaTkRRittikAshcha  ShaTsAdyaskAH sarvavedeShu dRRiShTAH || 12||

bandyuvAcha||

sapta grAmyAH pashavaH sapta vanyAH  sapta ChandA.nsi kratumekaM vahanti |
saptarShayaH sapta chApyarhaNAni  saptatantrI prathitA chaiva vINA || 13||

aShTAvakra uvAcha||

aShTau shANAH shatamAnaM vahanti  tathAShTapAdaH sharabhaH siMhaghAtI |
aShTau vasU~nshushruma devatAsu  yUpashchAShTAsrirvihitaH sarvayaj~naH || 14||

bandyuvAcha||

navaivoktAH sAmidhenyaH pitR^INAM  tathA prAhurnavayogaM viShargam |
navAkSharA bRRihatI sampradiShTA  navayogo gaNanAmeti shashvat || 15||

aShTAvakra uvAcha||

dashA dashoktAH puruShasya loke  sahasramAhurdasha pUrNaM shatAni |
dashaiva mAsAnbibhrati garbhavatyo  dasherakA dasha dAshA dashArNAH || 16||

bandyuvAcha||

ekAdashaikAdashinaH pashUnAmekAdashaivAtra bhavanti yUpAH |
ekAdasha prANabhRRitAM vikArA  ekAdashoktA divi deveShu rudrAH || 17||

aShTAvakra uvAcha||

sa.nvatsaraM dvAdasha mAsamAhurjagatyAH pAdo dvAdashaivAkSharANi |
dvAdashAhaH prAkRRito yaj~na ukto  dvAdashAdityAnkathayantIha viprAH || 18||

bandyuvAcha||

trayodashI tithiruktA mahogrA  trayodashadvIpavatI mahI cha || 19||
lomasha uvAcha||

etAvaduktvA virarAma bandI  shlokasyArdhaM vyAjahArAShTavakraH |
trayodashAhAni sasAra keshI  trayodashAdInyatichChandA.nsi chAhuH || 20||

tato mahAnudatiShThanninAdastUShNImbhUtaM sUtaputraM nishamya |
adhomukhaM dhyAnaparaM tadAnImaShTAvakraM chApyudIryantameva || 21||

tasmi.nstathA sa~Nkule vartamAne  sphIte yaj~ne janakasyAtha rAj~naH |
aShTAvakraM pUjayanto.abhyupeyurviprAH sarve prA~njalayaH pratItAH || 22||

aShTAvakra uvAcha||

anena vai brAhmaNAH shushruvA.nso  vAde jitvA salile majjitAH kila |
tAneva dharmAnayamadya bandI  prApnotu gRRihyApsu nimajjayainam || 23||

bandyuvAcha||

ahaM putro varuNasyota rAj~nastatrAsa satraM dvAdashavArShikaM vai |
satreNa te janaka tulyakAlaM  tadarthaM te prahitA me dvijAgryAH || 24||

ete sarve varuNasyota yaj~naM  draShTuM gatA iha AyAnti bhUyaH |
aShTAvakraM pUjaye pUjanIyaM  yasya hetorjanitAraM sameShye || 25||

aShTAvakra uvAcha||

viprAH samudrAmbhasi majjitAste  vAchA jitA medhayA AvidAnAH |
tAM medhayA vAchamathojjahAra  yathA vAchamavachinvanti santaH || 26||

agnirdaha~njAtavedAH satAM gRRihAnvisarjaya.nstejasA na sma dhAkShIt |
bAleShu putreShu kRRipaNaM vadatsu  tathA vAchamavachinvanti santaH || 27||

shleShmAtakI kShINavarchAH shRRiNoShi  utAho tvAM stutayo mAdayanti |
hastIva tvaM janaka vitudyamAno  na mAmikAM vAchamimAM shRRiNoShi || 28||

janaka uvAcha||

shRRiNomi vAchaM tava divyarUpAmamAnuShIM divyarUpo.asi sAkShAt |
ajaiShIryadbandinaM tvaM vivAde  nisRRiShTa eSha tava kAmo.adya bandI || 29||

aShTAvakra uvAcha||

nAnena jIvatA kashchidartho me bandinA nRRipa |
pitA yadyasya varuNo majjayainaM jalAshaye || 30||

bandyuvAcha||

ahaM putro varuNasyota rAj~no  na me bhayaM salile majjitasya |
imaM muhUrtaM pitaraM drakShyate.ayamaShTAvakrashchiranaShTaM kahoDam || 31||

lomasha uvAcha||

tataste pUjitA viprA varuNena mahAtmanA |
udatiShThanta te sarve janakasya samIpataH || 32||

kahoDa uvAcha||

ityarthamichChanti sutA~njanA janaka karmaNA |
yadahaM nAshakaM kartuM tatputraH kRRitavAnmama || 33||

utAbalasya balavAnuta bAlasya paNDitaH |
uta vAviduSho vidvAnputro janaka jAyate || 34||

bandyuvAcha||

shitena te parashunA svayamevAntako nRRipa |
shirA.nsyapAharatvAjau ripUNAM bhadramastu te || 35||

mahadukthyaM gIyate sAma chAgryaM  samyaksomaH pIyate chAtra satre |
shuchInbhAgAnpratijagRRihushcha hRRiShTAH  sAkShAddevA janakasyeha yaj~ne || 36||

lomasha uvAcha||

samutthiteShvatha sarveShu rAjanvipreShu teShvadhikaM suprabheShu |
anuj~nAto janakenAtha rAj~nA  vivesha toyaM sAgarasyota bandI || 37||

aShTAvakraH pitaraM pUjayitvA  sampUjito brAhmaNaistairyathAvat |
pratyAjagAmAshramameva chAgryaM  jitvA bandiM sahito mAtulena || 38||

atra kaunteya sahito bhrAtRRibhistvaM  sukhoShitaH saha vipraiH pratItaH |
puNyAnyanyAni shuchikarmaikabhaktirmayA sArdhaM charitAsyAjamIDha || 39||

\hrule

\medskip
              yavakrItopAkhyAnam.h
                  135
\medskip

lomasha uvAcha||

eShA madhuvilA rAjansama~NgA samprakAshate |
etatkardamilaM nAma bharatasyAbhiShechanam || 1||

alakShmyA kila sa.nyukto vRRitraM hatvA shachIpatiH |
AplutaH sarvapApebhyaH sama~NgAyAM vyamuchyata || 2||

etadvinashanaM kukShau mainAkasya nararShabha |
aditiryatra putrArthaM tadannamapachatpurA || 3||

enaM parvatarAjAnamAruhya puruSharShabha |
ayashasyAmasa.nshabdyAmalakShmIM vyapanotsyatha || 4||

ete kanakhalA rAjanRRiShINAM dayitA nagAH |
eShA prakAshate ga~NgA yudhiShThira mahAnadI || 5||

sanatkumAro bhagavAnatra siddhimagAtparAm |
AjamIDhAvagAhyainAM sarvapApaiH pramokShyase || 6||

apAM hradaM cha puNyAkhyaM bhRRigutu~NgaM cha parvatam |
tUShNIM ga~NgAM cha kaunteya sAmAtyaH samupaspRRisha || 7||

AshramaH sthUlashiraso ramaNIyaH prakAshate |
atra mAnaM cha kaunteya krodhaM chaiva vivarjaya || 8||

eSha raibhyAshramaH shrImAnpANDaveya prakAshate |
bhAradvAjo yatra kaviryavakrIto vyanashyata || 9||

yudhiShThira uvAcha||

katha.nyukto.abhavadRRiShirbharadvAjaH pratApavAn |
kimarthaM cha yavakrIta RRiShiputro vyanashyata || 10||

etatsarvaM yathAvRRittaM shrotumichChAmi lomasha |
karmabhirdevakalpAnAM kIrtyamAnairbhRRishaM rame || 11||

lomasha uvAcha||

bharadvAjashcha raibhyashcha sakhAyau sambabhUvatuH |
tAvUShaturihAtyantaM prIyamANau vanAntare || 12||

raibhyasya tu sutAvAstAmarvAvasuparAvasU |
AsIdyavakrIH putrastu bharadvAjasya bhArata || 13||

raibhyo vidvAnsahApatyastapasvI chetaro.abhavat |
tayoshchApyatulA prItirbAlyAtprabhRRiti bhArata || 14||

yavakrIH pitaraM dRRiShTvA tapasvinamasatkRRitam |
dRRiShTvA cha satkRRitaM viprai raibhyaM putraiH sahAnagha || 15||

paryatapyata tejasvI manyunAbhipariplutaH |
tapastepe tato ghoraM vedaj~nAnAya pANDava || 16||

susamiddhe mahatyagnau sharIramupatApayan |
janayAmAsa santApamindrasya sumahAtapAH || 17||

tata indro yavakrItamupagamya yudhiShThira |
abravItkasya hetostvamAsthitastapa uttamam || 18||

yavakrIruvAcha||

dvijAnAmanadhItA vai vedAH suragaNArchita |
pratibhAntviti tapye.ahamidaM paramakaM tapaH || 19||

svAdhyAyArthe samArambho mamAyaM pAkashAsana |
tapasA j~nAtumichChAmi sarvaj~nAnAni kaushika || 20||

kAlena mahatA vedAH shakyA gurumukhAdvibho |
prAptuM tasmAdayaM yatnaH paramo me samAsthitaH || 21||

indra uvAcha||

amArga eSha viprarShe yena tvaM yAtumichChasi |
kiM vighAtena te vipra gachChAdhIhi gurormukhAt || 22||

lomasha uvAcha||

evamuktvA gataH shakro yavakrIrapi bhArata |
bhUya evAkarodyatnaM tapasyamitavikrama || 23||

ghoreNa tapasA rAja.nstapyamAno mahAtapAH |
santApayAmAsa bhRRishaM devendramiti naH shrutam || 24||

taM tathA tapyamAnaM tu tapastIvraM mahAmunim |
upetya balabhiddevo vArayAmAsa vai punaH || 25||

ashakyo.arthaH samArabdho naitadbuddhikRRitaM tava |
pratibhAsyanti vai vedAstava chaiva pitushcha te || 26||

yavakrIruvAcha||

na chaitadevaM kriyate devarAja mamepsitam |
mahatA niyamenAhaM tapsye ghorataraM tapaH || 27||

samiddhe.agnAvupakRRityA~Ngama~NgaM  hoShyAmi vA maghava.nstannibodha |
yadyetadevaM na karoShi kAmaM  mamepsitaM devarAjeha sarvam || 28||

lomasha uvAcha||

nishchayaM tamabhij~nAya munestasya mahAtmanaH |
prativAraNahetvarthaM buddhyA sa~nchintya buddhimAn || 29||

tata indro.akarodrUpaM brAhmaNasya tapasvinaH |
anekashatavarShasya durbalasya sayakShmaNaH || 30||

yavakrItasya yattIrthamuchitaM shauchakarmaNi |
bhAgIrathyAM tatra setuM vAlukAbhishchakAra saH || 31||

yadAsya vadato vAkyaM na sa chakre dvijottamaH |
vAlukAbhistataH shakro ga~NgAM samabhipUrayan || 32||

vAlukAmuShTimanishaM bhAgIrathyAM vyasarjayat |
setumabhyArabhachChakro yavakrItaM nidarshayan || 33||

taM dadarsha yavakrIstu yatnavantaM nibandhane |
prahasa.nshchAbravIdvAkyamidaM sa munipu~NgavaH || 34||

kimidaM vartate brahmankiM cha te ha chikIrShitam |
atIva hi mahAnyatnaH kriyate.ayaM nirarthakaH || 35||

indra uvAcha||

bandhiShye setunA ga~NgAM sukhaH panthA bhaviShyati |
klishyate hi janastAta taramANaH punaH punaH || 36||

yavakrIruvAcha||

nAyaM shakyastvayA baddhuM mahAnoghaH katha~nchana |
ashakyAdvinivartasva shakyamarthaM samArabha || 37||

indra uvAcha||

yathaiva bhavatA chedaM tapo vedArthamudyatam |
ashakyaM tadvadasmAbhirayaM bhAraH samudyataH || 38||

yavakrIruvAcha||

yathA tava nirartho.ayamArambhastridasheshvara |
tathA yadi mamApIdaM manyase pAkashAsana || 39||

kriyatAM yadbhavechChakyaM mayA suragaNeshvara |
varA.nshcha me prayachChAnyAnyairanyAnbhavitAsmyati || 40||

lomasha uvAcha||

tasmai prAdAdvarAnindra uktavAnyAnmahAtapAH |
pratibhAsyanti te vedAH pitrA saha yathepsitAH || 41||

yachchAnyatkA~NkShase kAmaM yavakrIrgamyatAmiti |
sa labdhakAmaH pitaramupetyAtha tato.abravIt || 42||

\hrule

\medskip
                  136
\medskip

yavakrIruvAcha||

pratibhAsyanti vai vedA mama tAtasya chobhayoH |
ati chAnyAnbhaviShyAvo varA labdhAstathA mayA || 1||

bharadvAja uvAcha||

darpaste bhavitA tAta varA.NllabdhvA yathepsitAn |
sa darpapUrNaH kRRipaNaH kShiprameva vinashyasi || 2||

atrApyudAharantImA gAthA devairudAhRRitAH |
RRiShirAsItpurA putra bAladhirnAma vIryavAn || 3||

sa putrashokAdudvignastapastepe sudushcharam |
bhavenmama suto.amartya iti taM labdhavA.nshcha saH || 4||

tasya prasAdo devaishcha kRRito na tvamaraiH samaH |
nAmartyo vidyate martyo nimittAyurbhaviShyati || 5||

bAladhiruvAcha||

yatheme parvatAH shashvattiShThanti surasattamAH |
akShayAstannimittaM me sutasyAyurbhavediti || 6||

bharadvAja uvAcha||

tasya putrastadA jaj~ne medhAvI krodhanaH sadA |
sa tachChrutvAkaroddarpamRRiShI.nshchaivAvamanyata || 7||

vikurvANo munInAM tu charamANo mahImimAm |
AsasAda mahAvIryaM dhanuShAkShaM manIShiNam || 8||

tasyApachakre medhAvI taM shashApa sa vIryavAn |
bhava bhasmeti choktaH sa na bhasma samapadyata || 9||

dhanuShAkShastu taM dRRiShTvA medhAvinamanAmayam |
nimittamasya mahiShairbhedayAmAsa vIryavAn || 10||

sa nimitte vinaShTe tu mamAra sahasA shishuH |
taM mRRitaM putramAdAya vilalApa tataH pitA || 11||

lAlapyamAnaM taM dRRiShTvA munayaH punarArtavat |
UchurvedoktayA pUrvaM gAthayA tannibodha me || 12||

na diShTamarthamatyetumIsho martyaH katha~nchana |
mahiShairbhedayAmAsa dhanuShAkSho mahIdharAn || 13||

evaM labdhvA varAnbAlA darpapUrNAstarasvinaH |
kShiprameva vinashyanti yathA na syAttathA bhavAn || 14||

eSha raibhyo mahAvIryaH putrau chAsya tathAvidhau |
taM yathA putra nAbhyeShi tathA kuryAstvatandritaH || 15||

sa hi kruddhaH samarthastvAM putra pIDayituM ruShA |
vaidyashchApi tapasvI cha kopanashcha mahAnRRiShiH || 16||

yavakrIruvAcha||

evaM kariShye mA tApaM tAta kArShIH katha~nchana |
yathA hi me bhavAnmAnyastathA raibhyaH pitA mama || 17||

lomasha uvAcha||

uktvA sa pitaraM shlakShNaM yavakrIrakutobhayaH |
viprakurvannRRiShInanyAnatuShyatparayA mudA || 18||

\hrule

\medskip
                  137
\medskip

lomasha uvAcha||

cha~NkramyamANaH sa tadA yavakrIrakutobhayaH |
jagAma mAdhave mAsi raibhyAshramapadaM prati || 1||

sa dadarshAshrame puNye puShpitadrumabhUShite |
vicharantIM snuShAM tasya kiMnarImiva bhArata || 2||

yavakrIstAmuvAchedamupatiShThasva mAmiti |
nirlajjo lajjayA yuktAM kAmena hRRitachetanaH || 3||

sA tasya shIlamAj~nAya tasmAchChApAchcha bibhyatI |
tejasvitAM cha raibhyasya tathetyuktvA jagAma sA || 4||

tata ekAntamunnIya majjayAmAsa bhArata |
AjagAma tadA raibhyaH svamAshramamari.ndama || 5||

rudantIM cha snuShAM dRRiShTvA bhAryAmArtAM parAvasoH |
sAntvaya~nshlakShNayA vAchA paryapRRichChadyudhiShThira || 6||

sA tasmai sarvamAchaShTa yavakrIbhAShitaM shubhA |
pratyuktaM cha yavakrItaM prekShApUrvaM tadAtmanA || 7||

shRRiNvAnasyaiva raibhyasya yavakrItavicheShTitam |
dahanniva tadA chetaH krodhaH samabhavanmahAn || 8||

sa tadA manyunAviShTastapasvI bhRRishakopanaH |
avalupya jaTAmekAM juhAvAgnau susa.nskRRite || 9||

tataH samabhavannArI tasyA rUpeNa saMmitA |
avalupyAparAM chAtha juhAvAgnau jaTAM punaH || 10||

tataH samabhavadrakSho ghorAkShaM bhImadarshanam |
abrUtAM tau tadA raibhyaM kiM kAryaM karavAmahe || 11||

tAvabravIdRRiShiH kruddho yavakrIrvadhyatAmiti |
jagmatustau tathetyuktvA yavakrItajighA.nsayA || 12||

tatastaM samupAsthAya kRRityA sRRiShTA mahAtmanA |
kamaNDaluM jahArAsya mohayitvA tu bhArata || 13||

uchchiShTaM tu yavakrItamapakRRiShTakamaNDalum |
tata udyatashUlaH sa rAkShasaH samupAdravat || 14||

tamApatantaM samprekShya shUlahastaM jighA.nsayA |
yavakrIH sahasotthAya prAdravadyena vai saraH || 15||

jalahInaM saro dRRiShTvA yavakrIstvaritaH punaH |
jagAma saritaH sarvAstAshchApyAsanvishoShitAH || 16||

sa kAlyamAno ghoreNa shUlahastena rakShasA |
agnihotraM piturbhItaH sahasA samupAdravat || 17||

sa vai pravishamAnastu shUdreNAndhena rakShiNA |
nigRRihIto balAddvAri so.avAtiShThata pArthiva || 18||

nigRRihItaM tu shUdreNa yavakrItaM sa rAkShasaH |
tADayAmAsa shUlena sa bhinnahRRidayo.apatat || 19||

yavakrItaM sa hatvA tu rAkShaso raibhyamAgamat |
anuj~nAtastu raibhyeNa tayA nAryA sahAcharat || 20||

\hrule

\medskip
                  138
\medskip

lomasha uvAcha||

bharadvAjastu kaunteya kRRitvA svAdhyAyamAhnikam |
samitkalApamAdAya pravivesha svamAshramam || 1||

taM sma dRRiShTvA purA sarve pratyuttiShThanti pAvakAH |
na tvenamupatiShThanti hataputraM tadAgnayaH || 2||

vaikRRitaM tvagnihotre sa lakShayitvA mahAtapAH |
tamandhaM shUdramAsInaM gRRihapAlamathAbravIt || 3||

kiM nu me nAgnayaH shUdra pratinandanti darshanam |
tvaM chApi na yathApUrvaM kachchitkShemamihAshrame || 4||

kachchinna raibhyaM putro me gatavAnalpachetanaH |
etadAchakShva me shIghraM na hi me shudhyate manaH || 5||

shUdra uvAcha||

raibhyaM gato nUnamasau sutaste mandachetanaH |
tathA hi nihataH shete rAkShasena balIyasA || 6||

prakAlyamAnastenAyaM shUlahastena rakShasA |
agnyAgAraM prati dvAri mayA dorbhyAM nivAritaH || 7||

tataH sa nihato hyatra jalakAmo.ashuchirdhruvam |
sambhAvito hi tUrNena shUlahastena rakShasA || 8||

lomasha uvAcha||

bharadvAjastu shUdrasya tachChrutvA vipriyaM vachaH |
gatAsuM putramAdAya vilalApa suduHkhitaH || 9||

brAhmaNAnAM kilArthAya nanu tvaM taptavA.nstapaH |
dvijAnAmanadhItA vai vedAH sampratibhAntviti || 10||

tathA kalyANashIlastvaM brAhmaNeShu mahAtmasu |
anAgAH sarvabhUteShu karkashatvamupeyivAn || 11||

pratiShiddho mayA tAta raibhyAvasathadarshanAt |
gatavAneva taM kShudraM kAlAntakayamopamam || 12||

yaH sa jAnanmahAtejA vRRiddhasyaikaM mamAtmajam |
gatavAneva kopasya vashaM paramadurmatiH || 13||

putrashokamanuprApya eSha raibhyasya karmaNA |
tyakShyAmi tvAmRRite putra prANAniShTatamAnbhuvi || 14||

yathAhaM putrashokena dehaM tyakShyAmi kilbiShI |
tathA jyeShThaH suto raibhyaM hi.nsyAchChIghramanAgasam || 15||

sukhino vai narA yeShAM jAtyA putro na vidyate |
te putrashokamaprApya vicharanti yathAsukham || 16||

ye tu putrakRRitAchChokAdbhRRishaM vyAkulachetasaH |
shapantIShTAnsakhInArtAstebhyaH pApataro nu kaH || 17||

parAsushcha suto dRRiShTaH shaptashcheShTaH sakhA mayA |
IdRRishImApadaM ko nu dvitIyo.anubhaviShyati || 18||

vilapyaivaM bahuvidhaM bharadvAjo.adahatsutam |
susamiddhaM tataH pashchAtpravivesha hutAshanam || 19||

\hrule

\medskip
                  139
\medskip

lomasha uvAcha||

etasminneva kAle tu bRRihaddyumno mahIpatiH |
satramAste mahAbhAgo raibhyayAjyaH pratApavAn || 1||

tena raibhyasya vai putrAvarvAvasuparAvasU |
vRRitau sahAyau satrArthe bRRihaddyumnena dhImatA || 2||

tatra tau samanuj~nAtau pitrA kaunteya jagmatuH |
Ashrame tvabhavadraibhyo bhAryA chaiva parAvasoH || 3||

athAvalokako.agachChadgRRihAnekaH parAvasuH |
kRRiShNAjinena sa.nvItaM dadarsha pitaraM vane || 4||

jaghanyarAtre nidrAndhaH sAvasheShe tamasyapi |
charantaM gahane.araNye mene sa pitaraM mRRigam || 5||

mRRigaM tu manyamAnena pitA vai tena hi.nsitaH |
akAmayAnena tadA sharIratrANamichChatA || 6||

sa tasya pretakAryANi kRRitvA sarvANi bhArata |
punarAgamya tatsatramabravIdbhrAtaraM vachaH || 7||

idaM karma na shaktastvaM voDhumekaH katha~nchana |
mayA tu hi.nsitastAto manyamAnena taM mRRigam || 8||

so.asmadarthe vrataM sAdhu chara tvaM brahmahi.nsanam |
samartho hyahamekAkI karma kartumidaM mune || 9||

arvAvasuruvAcha||

karotu vai bhavAnsatraM bRRihaddyumnasya dhImataH |
brahmahatyAM chariShye.ahaM tvadarthaM niyatendriyaH || 10||

lomasha uvAcha||

sa tasyA brahmahatyAyAH pAraM gatvA yudhiShThira |
arvAvasustadA satramAjagAma punarmuniH || 11||

tataH parAvasurdRRiShTvA bhrAtaraM samupasthitam |
bRRihaddyumnamuvAchedaM vachanaM pariShadgatam || 12||

eSha te brahmahA yaj~naM mA draShTuM pravishediti |
brahmahA prekShitenApi pIDayettvAM na sa.nshayaH || 13||

preShyairutsAryamANastu rAjannarvAvasustadA |
na mayA brahmahatyeyaM kRRitetyAha punaH punaH || 14||

uchyamAno.asakRRitpreShyairbrahmahanniti bhArata |
naiva sa pratijAnAti brahmahatyAM svayaM kRRitAm || 15||

mama bhrAtrA kRRitamidaM mayA tu parirakShitam || 15||

prItAstasyAbhavandevAH karmaNArvAvasornRRipa |
taM te pravarayAmAsurnirAsushcha parAvasum || 16||

tato devA varaM tasmai daduragnipurogamAH |
sa chApi varayAmAsa piturutthAnamAtmanaH || 17||

anAgastvaM tathA bhrAtuH pitushchAsmaraNaM vadhe |
bharadvAjasya chotthAnaM yavakrItasya chobhayoH || 18||

tataH prAdurbabhUvuste sarva eva yudhiShThira |
athAbravIdyavakrIto devAnagnipurogamAn || 19||

samadhItaM mayA brahma vratAni charitAni cha |
kathaM nu raibhyaH shakto mAmadhIyAnaM tapasvinam || 20||

tathAyuktena vidhinA nihantumamarottamAH || 20||

devA UchuH||

maivaM kRRithA yavakrIta yathA vadasi vai mune |
RRite gurumadhItA hi sukhaM vedAstvayA purA || 21||

anena tu gurUnduHkhAttoShayitvA svakarmaNA |
kAlena mahatA kleshAdbrahmAdhigatamuttamam || 22||

lomasha uvAcha||

yavakrItamathoktvaivaM devAH sAgnipurogamAH |
sa~njIvayitvA tAnsarvAnpunarjagmustriviShTapam || 23||

Ashramastasya puNyo.ayaM sadApuShpaphaladrumaH |
atroShya rAjashArdUla sarvapApaiH pramokShyase || 24||

\hrule

\medskip
                  140
\medskip

lomasha uvAcha||

ushIrabIjaM mainAkaM giriM shvetaM cha bhArata |
samatIto.asi kaunteya kAlashailaM cha pArthiva || 1||

eShA ga~NgA saptavidhA rAjate bharatarShabha |
sthAnaM virajasaM ramyaM yatrAgnirnityamidhyate || 2||

etadvai mAnuSheNAdya na shakyaM draShTumapyuta |
samAdhiM kurutAvyagrAstIrthAnyetAni drakShyatha || 3||

shvetaM giriM pravekShyAmo mandaraM chaiva parvatam |
yatra mANicharo yakShaH kuberashchApi yakSharAT || 4||

aShTAshItisahasrANi gandharvAH shIghrachAriNaH |
tathA kimpuruShA rAjanyakShAshchaiva chaturguNAH || 5||

anekarUpasa.nsthAnA nAnApraharaNAshcha te |
yakShendraM manujashreShTha mANibhadramupAsate || 6||

teShAmRRiddhiratIvAgryA gatau vAyusamAshcha te |
sthAnAtprachyAvayeyurye devarAjamapi dhruvam || 7||

taistAta balibhirguptA yAtudhAnaishcha rakShitAH |
durgamAH parvatAH pArtha samAdhiM paramaM kuru || 8||

kuberasachivAshchAnye raudrA maitrAshcha rAkShasAH |
taiH sameShyAma kaunteya yatto vikramaNe bhava || 9||

kailAsaH parvato rAjanShaDyojanashatAnyuta |
yatra devAH samAyAnti vishAlA yatra bhArata || 10||

asa~NkhyeyAstu kaunteya yakSharAkShasakiMnarAH |
nAgAH suparNA gandharvAH kuberasadanaM prati || 11||

tAnvigAhasva pArthAdya tapasA cha damena cha |
rakShyamANo mayA rAjanbhImasenabalena cha || 12||

svasti te varuNo rAjA yamashcha samiti~njayaH |
ga~NgA cha yamunA chaiva parvatashcha dadhAtu te || 13||

indrasya jAmbUnadaparvatAgre  shRRiNomi ghoShaM tava devi ga~Nge |
gopAyayemaM subhage giribhyaH  sarvAjamIDhApachitaM narendram || 14||

bhavasva sharma pravivikShato.asya  shailAnimA~nshailasute nRRipasya || 14||

yudhiShThira uvAcha||

apUrvo.ayaM sambhramo lomashasya  kRRiShNAM sarve rakShata mA pramAdam |
desho hyayaM durgatamo mato.asya  tasmAtparaM shauchamihAcharadhvam || 15||

vaishampAyana uvAcha||

tato.abravIdbhImamudAravIryaM  kRRiShNAM yattaH pAlaya bhImasena |
shUnye.arjune.asaMnihite cha tAta  tvameva kRRiShNAM bhajase.asukheShu || 16||

tato mahAtmA yamajau sametya  mUrdhanyupAghrAya vimRRijya gAtre |
uvAcha tau bAShpakalaM sa rAjA  mA bhaiShTamAgachChatamapramattau || 17||

\hrule

\medskip
                  141
\medskip

yudhiShThira uvAcha||

antarhitAni bhUtAni rakShA.nsi balavanti cha |
agninA tapasA chaiva shakyaM gantuM vRRikodara || 1||

saMnivartaya kaunteya kShutpipAse balAnvayAt |
tato balaM cha dAkShyaM cha sa.nshrayasva kurUdvaha || 2||

RRiShestvayA shrutaM vAkyaM kailAsaM parvataM prati |
buddhyA prapashya kaunteya kathaM kRRiShNA gamiShyati || 3||

atha vA sahadevena dhaumyena cha sahAbhibho |
sUdaiH paurogavaishchaiva sarvaishcha parichArakaiH || 4||

rathairashvaishcha ye chAnye viprAH kleshAsahAH pathi |
sarvaistvaM sahito bhIma nivartasvAyatekShaNa || 5||

trayo vayaM gamiShyAmo laghvAhArA yatavratAH |
ahaM cha nakulashchaiva lomashashcha mahAtapAH || 6||

mamAgamanamAkA~NkShanga~NgAdvAre samAhitaH |
vaseha draupadIM rakShanyAvadAgamanaM mama || 7||

bhIma uvAcha||

rAjaputrI shrameNArtA duHkhArtA chaiva bhArata |
vrajatyeva hi kalyANI shvetavAhadidRRikShayA || 8||

tava chApyaratistIvrA vardhate tamapashyataH |
kiM punaH sahadevaM cha mAM cha kRRiShNAM cha bhArata || 9||

rathAH kAmaM nivartantAM sarve cha parichArakAH |
sUdAH paurogavAshchaiva manyate yatra no bhavAn || 10||

na hyahaM hAtumichChAmi bhavantamiha karhichit |
shaile.asminrAkShasAkIrNe durgeShu viShameShu cha || 11||

iyaM chApi mahAbhAgA rAjaputrI yatavratA |
tvAmRRite puruShavyAghra notsahedvinivartitum || 12||

tathaiva sahadevo.ayaM satataM tvAmanuvrataH |
na jAtu vinivarteta mataj~no hyahamasya vai || 13||

api chAtra mahArAja savyasAchididRRikShayA |
sarve lAlasabhUtAH sma tasmAdyAsyAmahe saha || 14||

yadyashakyo rathairgantuM shailo.ayaM bahukandaraH |
padbhireva gamiShyAmo mA rAjanvimanA bhava || 15||

ahaM vahiShye pA~nchAlIM yatra yatra na shakShyati |
iti me vartate buddhirmA rAjanvimanA bhava || 16||

sukumArau tathA vIrau mAdrInandikarAvubhau |
durge santArayiShyAmi yadyashaktau bhaviShyataH || 17||

yudhiShThira uvAcha||

evaM te bhAShamANasya balaM bhImAbhivardhatAm |
yastvamutsahase voDhuM draupadIM vipule.adhvani || 18||

yamajau chApi bhadraM te naitadanyatra vidyate |
balaM cha te yashashchaiva dharmaH kIrtishcha vardhatAm || 19||

yastvamutsahase netuM bhrAtarau saha kRRiShNayA |
mA te glAnirmahAbAho mA cha te.astu parAbhavaH || 20||

vaishampAyana uvAcha||

tataH kRRiShNAbravIdvAkyaM prahasantI manoramA |
gamiShyAmi na santApaH kAryo mAM prati bhArata || 21||

lomasha uvAcha||

tapasA shakyate gantuM parvato gandhamAdanaH |
tapasA chaiva kaunteya sarve yokShyAmahe vayam || 22||

nakulaH sahadevashcha bhImasenashcha pArthiva |
ahaM cha tvaM cha kaunteya drakShyAmaH shvetavAhanam || 23||

vaishampAyana uvAcha||

evaM sambhAShamANAste subAhorviShayaM mahat |
dadRRishurmuditA rAjanprabhUtagajavAjimat || 24||

kirAtata~NgaNAkIrNaM kuNindashatasa~Nkulam |
himavatyamarairjuShTaM bahvAshcharyasamAkulam || 25||

subAhushchApi tAndRRiShTvA pUjayA pratyagRRihNata |
viShayAnte kuNindAnAmIshvaraH prItipUrvakam || 26||

tatra te pUjitAstena sarva eva sukhoShitAH |
pratasthurvimale sUrye himavantaM giriM prati || 27||

indrasenamukhA.nshchaiva bhRRityAnpaurogavA.nstathA |
sUdA.nshcha paribarhaM cha draupadyAH sarvasho nRRipa || 28||

rAj~naH kuNindAdhipateH paridAya mahArathAH |
padbhireva mahAvIryA yayuH kauravanandanAH || 29||

te shanaiH prAdravansarve kRRiShNayA saha pANDavAH |
tasmAddeshAtsusaMhRRiShTA draShTukAmA dhana~njayam || 30||

\hrule

\medskip
                  142
\medskip

yudhiShThira uvAcha||

bhImasena yamau chobhau pA~nchAli cha nibodhata |
nAsti bhUtasya nAsho vai pashyatAsmAnvanecharAn || 1||

durbalAH kleshitAH smeti yadbravIthetaretaram |
ashakye.api vrajAmeti dhana~njayadidRRikShayA || 2||

tanme dahati gAtrANi tUlarAshimivAnalaH |
yachcha vIraM na pashyAmi dhana~njayamupAntike || 3||

tasya darshanatRRiShNaM mAM sAnujaM vanamAsthitam |
yAj~nasenyAH parAmarshaH sa cha vIra dahatyuta || 4||

nakulAtpUrvajaM pArthaM na pashyAmyamitaujasam |
ajeyamugradhanvAnaM tena tapye vRRikodara || 5||

tIrthAni chaiva ramyANi vanAni cha sarA.nsi cha |
charAmi saha yuShmAbhistasya darshanakA~NkShayA || 6||

pa~ncha varShANyahaM vIraM satyasandhaM dhana~njayam |
yanna pashyAmi bIbhatsuM tena tapye vRRikodara || 7||

taM vai shyAmaM guDAkeshaM siMhavikrAntagAminam |
na pashyAmi mahAbAhuM tena tapye vRRikodara || 8||

kRRitAstraM nipuNaM yuddhe pratimAnaM dhanuShmatAm |
na pashyAmi narashreShThaM tena tapye vRRikodara || 9||

charantamarisa~NgheShu kAlaM kruddhamivAntakam |
prabhinnamiva mAta~NgaM siMhaskandhaM dhana~njayam || 10||

yaH sa shakrAdanavaro vIryeNa draviNena cha |
yamayoH pUrvajaH pArthaH shvetAshvo.amitavikramaH || 11||

duHkhena mahatAviShTaH svakRRitenAnivartinA |
ajeyamugradhanvAnaM taM na pashyAmi phalgunam || 12||

satataM yaH kShamAshIlaH kShipyamANo.apyaNIyasA |
RRijumArgaprapannasya sharmadAtAbhayasya cha || 13||

sa tu jihmapravRRittasya mAyayAbhijighA.nsataH |
api vajradharasyApi bhavetkAlaviShopamaH || 14||

shatrorapi prapannasya so.anRRisha.nsaH pratApavAn |
dAtAbhayasya bIbhatsuramitAtmA mahAbalaH || 15||

sarveShAmAshrayo.asmAkaM raNe.arINAM pramarditA |
AhartA sarvaratnAnAM sarveShAM naH sukhAvahaH || 16||

ratnAni yasya vIryeNa divyAnyAsanpurA mama |
bahUni bahujAtAni yAni prAptaH suyodhanaH || 17||

yasya bAhubalAdvIra sabhA chAsItpurA mama |
sarvaratnamayI khyAtA triShu lokeShu pANDava || 18||

vAsudevasamaM vIrye kArtavIryasamaM yudhi |
ajeyamajitaM yuddhe taM na pashyAmi phalgunam || 19||

sa~NkarShaNaM mahAvIryaM tvAM cha bhImAparAjitam |
anujAtaH sa vIryeNa vAsudevaM cha shatruhA || 20||

yasya bAhubale tulyaH prabhAve cha pura.ndaraH |
jave vAyurmukhe somaH krodhe mRRityuH sanAtanaH || 21||

te vayaM taM naravyAghraM sarve vIra didRRikShavaH |
pravekShyAmo mahAbAho parvataM gandhamAdanam || 22||

vishAlA badarI yatra naranArAyaNAshramaH |
taM sadAdhyuShitaM yakShairdrakShyAmo girimuttamam || 23||

kuberanalinIM ramyAM rAkShasairabhirakShitAm |
padbhireva gamiShyAmastapyamAnA mahattapaH || 24||

nAtaptatapasA shakyo desho gantuM vRRikodara |
na nRRisha.nsena lubdhena nAprashAntena bhArata || 25||

tatra sarve gamiShyAmo bhImArjunapadaiShiNaH |
sAyudhA baddhanistri.nshAH saha viprairmahAvrataiH || 26||

makShikAnmashakAnda.nshAnvyAghrAnsiMhAnsarIsRRipAn |
prApnotyaniyataH pArtha niyatastAnna pashyati || 27||

te vayaM niyatAtmAnaH parvataM gandhamAdanam |
pravekShyAmo mitAhArA dhana~njayadidRRikShavaH || 28||

\hrule

\medskip
                  143
\medskip

vaishampAyana uvAcha||

te shUrAstatadhanvAnastUNavantaH samArgaNAH |
baddhagodhA~NgulitrANAH khadgavanto.amitaujasaH || 1||

parigRRihya dvijashreShThA~nshreShThAH sarvadhanuShmatAm |
pA~nchAlIsahitA rAjanprayayurgandhamAdanam || 2||

sarA.nsi saritashchaiva parvatA.nshcha vanAni cha |
vRRikShA.nshcha bahulachChAyAndadRRishurgirimUrdhani || 3||

nityapuShpaphalAndeshAndevarShigaNasevitAn || 3||

AtmanyAtmAnamAdhAya vIrA mUlaphalAshanAH |
cheruruchchAvachAkArAndeshAnviShamasa~NkaTAn || 4||

pashyanto mRRigajAtAni bahUni vividhAni cha || 4||

RRiShisiddhAmarayutaM gandharvApsarasAM priyam |
vivishuste mahAtmAnaH kiMnarAcharitaM girim || 5||

pravishatsvatha vIreShu parvataM gandhamAdanam |
chaNDavAtaM mahadvarShaM prAdurAsIdvishAM pate || 6||

tato reNuH samudbhUtaH sapatrabahulo mahAn |
pRRithivIM chAntarikShaM cha dyAM chaiva tamasAvRRiNot || 7||

na sma praj~nAyate ki~nchidAvRRite vyomni reNunA |
na chApi shekuste kartumanyonyasyAbhibhAShaNam || 8||

na chApashyanta te.anyonyaM tamasA hatachakShuShaH |
AkRRiShyamANA vAtena sAshmachUrNena bhArata || 9||

drumANAM vAtabhagnAnAM patatAM bhUtale bhRRisham |
anyeShAM cha mahIjAnAM shabdaH samabhavanmahAn || 10||

dyauH svitpatati kiM bhUmau dIryante parvatA nu kim |
iti te menire sarve pavanena vimohitAH || 11||

te yathAnantarAnvRRikShAnvalmIkAnviShamANi cha |
pANibhiH parimArganto bhItA vAyornililyire || 12||

tataH kArmukamudyamya bhImaseno mahAbalaH |
kRRiShNAmAdAya sa~NgatyA tasthAvAshritya pAdapam || 13||

dharmarAjashcha dhaumyashcha nililyAte mahAvane |
agnihotrANyupAdAya sahadevastu parvate || 14||

nakulo brAhmaNAshchAnye lomashashcha mahAtapAH |
vRRikShAnAsAdya santrastAstatra tatra nililyire || 15||

mandIbhUte cha pavane tasminrajasi shAmyati |
mahadbhiH pRRiShataistUrNaM varShamabhyAjagAma ha || 16||

tato.ashmasahitA dhArAH sa.nvRRiNvantyaH samantataH |
prapeturanishaM tatra shIghravAtasamIritAH || 17||

tataH sAgaragA ApaH kIryamANAH samantataH |
prAdurAsansakalusAH phenavatyo vishAM pate || 18||

vahantyo vAri bahulaM phenoDupapariplutam |
parisasrurmahAshabdAH prakarShantyo mahIruhAn || 19||

tasminnuparate varShe vAte cha samatAM gate |
gate hyambhasi nimnAni prAdurbhUte divAkare || 20||

nirjagmuste shanaiH sarve samAjagmushcha bhArata |
pratasthushcha punarvIrAH parvataM gandhamAdanam || 21||

\hrule

\medskip
                  144
\medskip

vaishampAyana uvAcha||

tataH prayAtamAtreShu pANDaveShu mahAtmasu |
padbhyAmanuchitA gantuM draupadI samupAvishat || 1||

shrAntA duHkhaparItA cha vAtavarSheNa tena cha |
saukumAryAchcha pA~nchAlI saMmumoha yashasvinI || 2||

sA pAtyamAnA mohena bAhubhyAmasitekShaNA |
vRRittAbhyAmanurUpAbhyAmUrU samavalambata || 3||

AlambamAnA sahitAvUrU gajakaropamau |
papAta sahasA bhUmau vepantI kadalI yathA || 4||

tAM patantIM varArohAM sajjamAnAM latAmiva |
nakulaH samabhidrutya parijagrAha vIryavAn || 5||

nakula uvAcha||

rAjanpA~nchAlarAjasya suteyamasitekShaNA |
shrAntA nipatitA bhUmau tAmavekShasva bhArata || 6||

aduHkhArhA paraM duHkhaM prApteyaM mRRidugAminI |
AshvAsaya mahArAja tAmimAM shramakarshitAm || 7||

vaishampAyana uvAcha||

rAjA tu vachanAttasya bhRRishaM duHkhasamanvitaH |
bhImashcha sahadevashcha sahasA samupAdravan || 8||

tAmavekShya tu kaunteyo vivarNavadanAM kRRishAm |
a~NkamAnIya dharmAtmA paryadevayadAturaH || 9||

kathaM veshmasu gupteShu svAstIrNashayanochitA |
shete nipatitA bhUmau sukhArhA varavarNinI || 10||

sukumArau kathaM pAdau mukhaM cha kamalaprabham |
matkRRite.adya varArhAyAH shyAmatAM samupAgatam || 11||

kimidaM dyUtakAmena mayA kRRitamabuddhinA |
AdAya kRRiShNAM charatA vane mRRigagaNAyute || 12||

sukhaM prApsyati pA~nchAlI pANDavAnprApya vai patIn |
iti drupadarAjena pitrA dattAyatekShaNA || 13||

tatsarvamanavApyaiva shramashokAddhi karshitA |
shete nipatitA bhUmau pApasya mama karmabhiH || 14||

tathA lAlapyamAne tu dharmarAje yudhiShThire |
dhaumyaprabhRRitayaH sarve tatrAjagmurdvijottamAH || 15||

te samAshvAsayAmAsurAshIrbhishchApyapUjayan |
rakShoghnA.nshcha tathA mantrA~njepushchakrushcha te kriyAH || 16||

paThyamAneShu mantreShu shAntyarthaM paramarShibhiH |
spRRishyamAnA karaiH shItaiH pANDavaishcha muhurmuhuH || 17||

sevyamAnA cha shItena jalamishreNa vAyunA |
pA~nchAlI sukhamAsAdya lebhe chetaH shanaiH shanaiH || 18||

parigRRihya cha tAM dInAM kRRiShNAmajinasa.nstare |
tadA vishrAmayAmAsurlabdhasa~nj~nAM tapasvinIm || 19||

tasyA yamau raktatalau pAdau pUjitalakShaNau |
karAbhyAM kiNajAtAbhyAM shanakaiH sa.nvavAhatuH || 20||

paryAshvAsayadapyenAM dharmarAjo yudhiShThiraH |
uvAcha cha kurushreShTho bhImasenamidaM vachaH || 21||

bahavaH parvatA bhIma viShamA himadurgamAH |
teShu kRRiShNA mahAbAho kathaM nu vichariShyati || 22||

bhImasena uvAcha||

tvAM rAjanrAjaputrIM cha yamau cha puruSharShabhau |
svayaM neShyAmi rAjendra mA viShAde manaH kRRithAH || 23||

atha vAsau mayA jAto vihago madbalopamaH |
vahedanagha sarvAnno vachanAtte ghatotkachaH || 24||

vaishampAyana uvAcha||

anuj~nAto dharmarAj~nA putraM sasmAra rAkShasam |
ghaTotkachashcha dharmAtmA smRRitamAtraH pitustadA || 25||

kRRitA~njalirupAtiShThadabhivAdyAtha pANDavAn || 25||

brAhmaNA.nshcha mahAbAhuH sa cha tairabhinanditaH |
uvAcha bhImasenaM sa pitaraM satyavikramaH || 26||

smRRito.asmi bhavatA shIghraM shushrUShurahamAgataH |
Aj~nApaya mahAbAho sarvaM kartAsmyasa.nshayam || 27||

tachChrutvA bhImasenastu rAkShasaM pariShasvaje || 27||

\hrule

\medskip
                  145
\medskip

yudhiShThira uvAcha||

dharmaj~no balavA~nshUraH sadyo rAkShasapu~NgavaH |
bhakto.asmAnaurasaH putro bhIma gRRihNAtu mAtaram || 1||

tava bhIma balenAhamatibhImaparAkrama |
akShataH saha pA~nchAlyA gachCheyaM gandhamAdanam || 2||

vaishampAyana uvAcha||

bhrAturvachanamAj~nAya bhImaseno ghaTotkacham |
Adidesha naravyAghrastanayaM shatrukarshanam || 3||

haiDimbeya parishrAntA tava mAtAparAjitA |
tvaM cha kAmagamastAta balavAnvaha tAM khaga || 4||

skandhamAropya bhadraM te madhye.asmAkaM vihAyasA |
gachCha nIchikayA gatyA yathA chainAM na pIDayeH || 5||

ghaTotkacha uvAcha||

dharmarAjaM cha dhaumyaM cha rAjaputrIM yamau tathA |
eko.apyahamalaM voDhuM kimutAdya sahAyavAn || 6||

vaishampAyana uvAcha||

evamuktvA tataH kRRiShNAmuvAha sa ghaTotkachaH |
pANDUnAM madhyago vIraH pANDavAnapi chApare || 7||

lomashaH siddhamArgeNa jagAmAnupamadyutiH |
svenaivAtmaprabhAvena dvitIya iva bhAskaraH || 8||

brAhmaNA.nshchApi tAnsarvAnsamupAdAya rAkShasAH |
niyogAdrAkShasendrasya jagmurbhImaparAkramAH || 9||

evaM suramaNIyAni vanAnyupavanAni cha |
Alokayantaste jagmurvishAlAM badarIM prati || 10||

te tvAshugatibhirvIrA rAkShasaistairmahAbalaiH |
uhyamAnA yayuH shIghraM mahadadhvAnamalpavat || 11||

deshAnmlechChagaNAkIrNAnnAnAratnAkarAyutAn |
dadRRishurgiripAdA.nshcha nAnAdhAtusamAchitAn || 12||

vidyAdharagaNAkIrNAnyutAnvAnarakiMnaraiH |
tathA kimpuruShaishchaiva gandharvaishcha samantataH || 13||

nadIjAlasamAkIrNAnnAnApakShirutAkulAn |
nAnAvidhairmRRigairjuShTAnvAnaraishchopashobhitAn || 14||

te vyatItya bahUndeshAnuttarA.nshcha kurUnapi |
dadRRishurvividhAshcharyaM kailAsaM parvatottamam || 15||

tasyAbhyAshe tu dadRRishurnaranArAyaNAshramam |
upetaM pAdapairdivyaiH sadApuShpaphalopagaiH || 16||

dadRRishustAM cha badarIM vRRittaskandhAM manoramAm |
snigdhAmaviralachChAyAM shriyA paramayA yutAm || 17||

patraiH snigdhairaviralairupetAM mRRidubhiH shubhAm |
vishAlashAkhAM vistIrNAmatidyutisamanvitAm || 18||

phalairupachitairdivyairAchitAM svAdubhirbhRRisham |
madhusravaiH sadA divyAM maharShigaNasevitAm || 19||

madapramuditairnityaM nAnAdvijagaNairyutAm || 19||

ada.nshamashake deshe bahumUlaphalodake |
nIlashAdvalasa~nChanne devagandharvasevite || 20||

susamIkRRitabhUbhAge svabhAvavihite shubhe |
jAtAM himamRRidusparshe deshe.apahatakaNTake || 21||

tAmupetya mahAtmAnaH saha tairbrAhmaNarShabhaiH |
avaterustataH sarve rAkShasaskandhataH shanaiH || 22||

tatastamAshramaM puNyaM naranArAyaNAshritam |
dadRRishuH pANDavA rAjansahitA dvijapu~NgavaiH || 23||

tamasA rahitaM puNyamanAmRRiShTaM raveH karaiH |
kShuttRRiTshItoShNadoShaishcha varjitaM shokanAshanam || 24||

maharShigaNasambAdhaM brAhmyA lakShmyA samanvitam |
duShpraveshaM mahArAja narairdharmabahiShkRRitaiH || 25||

balihomArchitaM divyaM susaMmRRiShTAnulepanam |
divyapuShpopahAraishcha sarvato.abhivirAjitam || 26||

vishAlairagnisharaNaiH srugbhANDairAchitaM shubhaiH |
mahadbhistoyakalashaiH kaThinaishchopashobhitam || 27||

sharaNyaM sarvabhUtAnAM brahmaghoShaninAditam || 27||

divyamAshrayaNIyaM tamAshramaM shramanAshanam |
shriyA yutamanirdeshyaM devacharyopashobhitam || 28||

phalamUlAshanairdAntaishchIrakRRiShNAjinAmbaraiH |
sUryavaishvAnarasamaistapasA bhAvitAtmabhiH || 29||

maharShibhirmokShaparairyatibhirniyatendriyaiH |
brahmabhUtairmahAbhAgairupetaM brahmavAdibhiH || 30||

so.abhyagachChanmahAtejAstAnRRiShInniyataH shuchiH |
bhrAtRRibhiH sahito dhImAndharmaputro yudhiShThiraH || 31||

divyaj~nAnopapannAste dRRiShTvA prAptaM yudhiShThiram |
abhyagachChanta suprItAH sarva eva maharShayaH || 32||

AshIrvAdAnprayu~njAnAH svAdhyAyaniratA bhRRisham || 32||

prItAste tasya satkAraM vidhinA pAvakopamAH |
upAjahrushcha salilaM puShpamUlaphalaM shuchi || 33||

sa taiH prItyAtha satkAramupanItaM maharShibhiH |
prayataH pratigRRihyAtha dharmaputro yudhiShThiraH || 34||

taM shakrasadanaprakhyaM divyagandhaM manoramam |
prItaH svargopamaM puNyaM pANDavaH saha kRRiShNayA || 35||

vivesha shobhayA yuktaM bhrAtRRibhishcha sahAnagha |
brAhmaNairvedavedA~NgapAragaishcha sahAchyutaH || 36||

tatrApashyatsa dharmAtmA devadevarShipUjitam |
naranArAyaNasthAnaM bhAgIrathyopashobhitam || 37||

madhusravaphalAM divyAM maharShigaNasevitAm |
tAmupetya mahAtmAnaste.avasanbrAhmaNaiH saha || 38||

Alokayanto mainAkaM nAnAdvijagaNAyutam |
hiraNyashikharaM chaiva tachcha bindusaraH shivam || 39||

bhAgIrathIM sutIrthAM cha shItAmalajalAM shivAm |
maNipravAlaprastArAM pAdapairupashobhitAm || 40||

divyapuShpasamAkIrNAM manasaH prItivardhanIm |
vIkShamANA mahAtmAno vijahrustatra pANDavAH || 41||

tatra devAnpitR^I.nshchaiva tarpayantaH punaH punaH |
brAhmaNaiH sahitA vIrA nyavasanpuruSharShabhAH || 42||

kRRiShNAyAstatra pashyantaH krIDitAnyamaraprabhAH |
vichitrANi naravyAghrA remire tatra pANDavAH || 43||

\hrule

\medskip
              saugandhikAharaNam.h
                  146
\medskip

vaishampAyana uvAcha||

tatra te puruShavyAghrAH paramaM shauchamAsthitAH |
ShaDrAtramavasanvIrA dhana~njayadidRRikShayA || 1||

tasminviharamANAshcha ramamANAshcha pANDavAH || 1||

manoj~ne kAnanavare sarvabhUtamanorame |
pAdapaiH puShpavikachaiH phalabhArAvanAmitaiH || 2||

shobhitaM sarvatoramyaiH pu.nskokilakulAkulaiH |
snigdhapatrairaviralaiH shItachChAyairmanoramaiH || 3||

sarA.nsi cha vichitrANi prasannasalilAni cha |
kamalaiH sotpalaistatra bhrAjamAnAni sarvashaH || 4||

pashyantashchArurUpANi remire tatra pANDavAH || 4||

puNyagandhaH sukhasparsho vavau tatra samIraNaH |
hlAdayanpANDavAnsarvAnsakRRiShNAnsadvijarShabhAn || 5||

tataH pUrvottaro vAyuH pavamAno yadRRichChayA |
sahasrapatramarkAbhaM divyaM padmamudAvahat || 6||

tadapashyata pA~nchAlI divyagandhaM manoramam |
anilenAhRRitaM bhUmau patitaM jalajaM shuchi || 7||

tachChubhA shubhamAsAdya saugandhikamanuttamam |
atIva muditA rAjanbhImasenamathAbravIt || 8||

pashya divyaM suruchiraM bhIma puShpamanuttamam |
gandhasa.nsthAnasampannaM manaso mama nandanam || 9||

etattu dharmarAjAya pradAsyAmi parantapa |
hareridaM me kAmAya kAmyake punarAshrame || 10||

yadi te.ahaM priyA pArtha bahUnImAnyupAhara |
tAnyahaM netumichChAmi kAmyakaM punarAshramam || 11||

evamuktvA tu pA~nchAlI bhImasenamaninditA |
jagAma dharmarAjAya puShpamAdAya tattadA || 12||

abhiprAyaM tu vij~nAya mahiShyAH puruSharShabhaH |
priyAyAH priyakAmaH sa bhImo bhImaparAkramaH || 13||

vAtaM tamevAbhimukho yatastatpuShpamAgatam |
AjihIrShurjagAmAshu sa puShpANyaparANyapi || 14||

rukmapRRiShThaM dhanurgRRihya sharA.nshchAshIviShopamAn |
mRRigarADiva sa~NkruddhaH prabhinna iva ku~njaraH || 15||

draupadyAH priyamanvichChansvabAhubalamAshritaH |
vyapetabhayasaMmohaH shailamabhyapatadbalI || 16||

sa taM drumalatAgulmachChannaM nIlashilAtalam |
giriM chachArAriharaH kiMnarAcharitaM shubham || 17||

nAnAvarNadharaishchitraM dhAtudrumamRRigANDajaiH |
sarvabhUShaNasampUrNaM bhUmerbhujamivochChritam || 18||

sarvarturamaNIyeShu gandhamAdanasAnuShu |
saktachakShurabhiprAyaM hRRidayenAnuchintayan || 19||

pu.nskokilaninAdeShu ShaTpadAbhiruteShu cha |
baddhashrotramanashchakShurjagAmAmitavikramaH || 20||

jighramANo mahAtejAH sarvartukusumodbhavam |
gandhamuddAmamuddAmo vane matta iva dvipaH || 21||

hriyamANashramaH pitrA samprahRRiShTatanUruhaH |
pituH sa.nsparshashItena gandhamAdanavAyunA || 22||

sa yakShagandharvasurabrahmarShigaNasevitam |
viloDayAmAsa tadA puShpahetorari.ndamaH || 23||

viShamachChedarachitairanuliptamivA~NgulaiH |
vimalairdhAtuvichChedaiH kA~nchanA~njanarAjataiH || 24||

sapakShamiva nRRityantaM pArshvalagnaiH payodharaiH |
muktAhArairiva chitaM chyutaiH prasravaNodakaiH || 25||

abhirAmanadIku~njanirjharodarakandaram |
apsaronUpuraravaiH pranRRittabahubarhiNam || 26||

digvAraNaviShANAgrairghRRiShTopalashilAtalam |
srastA.nshukamivAkShobhyairnimnagAniHsRRitairjalaiH || 27||

sashaShpakavalaiH svasthairadUraparivartibhiH |
bhayasyAj~naishcha hariNaiH kautUhalanirIkShitaH || 28||

chAlayannUruvegena latAjAlAnyanekashaH |
AkrIDamAnaH kaunteyaH shrImAnvAyusuto yayau || 29||

priyAmanorathaM kartumudyatashchArulochanaH |
prA.nshuH kanakatAlAbhaH siMhasaMhanano yuvA || 30||

mattavAraNavikrAnto mattavAraNavegavAn |
mattavAraNatAmrAkSho mattavAraNavAraNaH || 31||

priyapArshvopaviShTAbhirvyAvRRittAbhirvicheShTitaiH |
yakShagandharvayoShAbhiradRRishyAbhirnirIkShitaH || 32||

navAvatAraM rUpasya vikrINanniva pANDavaH |
chachAra ramaNIyeShu gandhamAdanasAnuShu || 33||

sa.nsmaranvividhAnkleshAnduryodhanakRRitAnbahUn |
draupadyA vanavAsinyAH priyaM kartuM samudyataH || 34||

so.achintayadgate svargamarjune mayi chAgate |
puShpahetoH kathaM nvAryaH kariShyati yudhiShThiraH || 35||

snehAnnaravaro nUnamavishvAsAdvanasya cha |
nakulaM sahadevaM cha na mokShyati yudhiShThiraH || 36||

kathaM nu kusumAvAptiH syAchChIghramiti chintayan |
pratasthe narashArdUlaH pakShirADiva vegitaH || 37||

kampayanmedinIM padbhyAM nirghAta iva parvasu |
trAsayangajayUthAni vAtaraMhA vRRikodaraH || 38||

siMhavyAghragaNA.nshchaiva mardamAno mahAbalaH |
unmUlayanmahAvRRikShAnpothaya.nshchorasA balI || 39||

latAvallIshcha vegena vikarShanpANDunandanaH |
uparyupari shailAgramArurukShuriva dvipaH || 40||

vinardamAno.atibhRRishaM savidyudiva toyadaH || 40||

tasya shabdena ghoreNa dhanurghoSheNa chAbhibho |
trastAni mRRigayUthAni samantAdvipradudruvuH || 41||

athApashyanmahAbAhurgandhamAdanasAnuShu |
suramyaM kadalIShaNDaM bahuyojanavistRRitam || 42||

tamabhyagachChadvegena kShobhayiShyanmahAbalaH |
mahAgaja ivAsrAvI prabha~njanvividhAndrumAn || 43||

utpATya kadalIskandhAnbahutAlasamuchChrayAn |
chikShepa tarasA bhImaH samantAdbalinAM varaH || 44||

tataH sattvAnyupAkrAmanbahUni cha mahAnti cha |
ruruvAraNasa~NghAshcha mahiShAshcha jalAshrayAH || 45||

siMhavyAghrAshcha sa~NkruddhA bhImasenamabhidravan |
vyAditAsyA mahAraudrA vinadanto.atibhIShaNAH || 46||

tato vAyusutaH krodhAtsvabAhubalamAshritaH |
gajenAghnangajaM bhImaH siMhaM siMhena chAbhibhUH || 47||

talaprahArairanyA.nshcha vyahanatpANDavo balI || 47||

te hanyamAnA bhImena siMhavyAghratarakShavaH |
bhayAdvisasRRipuH sarve shakRRinmUtraM cha susruvuH || 48||

pravivesha tataH kShipraM tAnapAsya mahAbalaH |
vanaM pANDusutaH shrImA~nshabdenApUrayandishaH || 49||

tena shabdena chogreNa bhImasenaraveNa cha |
vanAntaragatAH sarve vitresurmRRigapakShiNaH || 50||

taM shabdaM sahasA shrutvA mRRigapakShisamIritam |
jalArdrapakShA vihagAH samutpetuH sahasrashaH || 51||

tAnaudakAnpakShigaNAnnirIkShya bharatarShabhaH |
tAnevAnusaranramyaM dadarsha sumahatsaraH || 52||

kA~nchanaiH kadalIShaNDairmandamArutakampitaiH |
vIjyamAnamivAkShobhyaM tIrAntaravisarpibhiH || 53||

tatsaro.athAvatIryAshu prabhUtakamalotpalam |
mahAgaja ivoddAmashchikrIDa balavadbalI || 54||

vikrIDya tasminsuchiramuttatArAmitadyutiH || 54||

tato.avagAhya vegena tadvanaM bahupAdapam |
dadhmau cha sha~NkhaM svanavatsarvaprANena pANDavaH || 55||

tasya sha~Nkhasya shabdena bhImasenaraveNa cha |
bAhushabdena chogreNa nardantIva girerguhAH || 56||

taM vajraniShpeShasamamAsphoTitaravaM bhRRisham |
shrutvA shailaguhAsuptaiH siMhairmukto mahAsvanaH || 57||

siMhanAdabhayatrastaiH ku~njarairapi bhArata |
mukto virAvaH sumahAnparvato yena pUritaH || 58||

taM tu nAdaM tataH shrutvA supto vAnarapu~NgavaH |
prAjRRimbhata mahAkAyo hanUmAnnAma vAnaraH || 59||

kadalIShaNDamadhyastho nidrAvashagatastadA |
jRRimbhamANaH suvipulaM shakradhvajamivochChritam || 60||

AsphoTayata lA~NgUlamindrAshanisamasvanam || 60||

tasya lA~NgUlaninadaM parvataH sa guhAmukhaiH |
udgAramiva gaurnardamutsasarja samantataH || 61||

sa lA~NgUlaravastasya mattavAraNanisvanam |
antardhAya vichitreShu chachAra girisAnuShu || 62||

sa bhImasenastaM shrutvA samprahRRiShTatanUruhaH |
shabdaprabhavamanvichCha.nshchachAra kadalIvanam || 63||

kadalIvanamadhyasthamatha pIne shilAtale |
sa dadarsha mahAbAhurvAnarAdhipatiM sthitam || 64||

vidyutsa~NghAtaduShprekShyaM vidyutsa~NghAtapi~Ngalam |
vidyutsa~NghAtasadRRishaM vidyutsa~NghAtacha~nchalam || 65||

bAhusvastikavinyastapInahrasvashirodharam |
skandhabhUyiShThakAyatvAttanumadhyakaTItaTam || 66||

ki~nchichchAbhugnashIrSheNa dIrgharomA~nchitena cha |
lA~NgUlenordhvagatinA dhvajeneva virAjitam || 67||

raktoShThaM tAmrajihvAsyaM raktakarNaM chaladbhruvam |
vadanaM vRRittadaMShTrAgraM rashmivantamivoDupam || 68||

vadanAbhyantaragataiH shuklabhAsairala~NkRRitam |
kesarotkarasaMmishramashokAnAmivotkaram || 69||

hiraNmayInAM madhyasthaM kadalInAM mahAdyutim |
dIpyamAnaM svavapuShA archiShmantamivAnalam || 70||

nirIkShantamavitrastaM lochanairmadhupi~NgalaiH |
taM vAnaravaraM vIramatikAyaM mahAbalam || 71||

athopasRRitya tarasA bhImo bhImaparAkramaH |
siMhanAdaM samakarodbodhayiShyankapiM tadA || 72||

tena shabdena bhImasya vitresurmRRigapakShiNaH |
hanUmA.nshcha mahAsattva IShadunmIlya lochane || 73||

avaikShadatha sAvaj~naM lochanairmadhupi~NgalaiH || 73||

smitenAbhAShya kaunteyaM vAnaro naramabravIt |
kimarthaM sarujaste.ahaM sukhasuptaH prabodhitaH || 74||

nanu nAma tvayA kAryA dayA bhUteShu jAnatA |
vayaM dharmaM na jAnImastiryagyoniM samAshritAH || 75||

manuShyA buddhisampannA dayAM kurvanti jantuShu |
krUreShu karmasu kathaM dehavAkchittadUShiShu || 76||

dharmaghAtiShu sajjante buddhimanto bhavadvidhAH || 76||

na tvaM dharmaM vijAnAsi vRRiddhA nopAsitAstvayA |
alpabuddhitayA vanyAnutsAdayasi yanmRRigAn || 77||

brUhi kastvaM kimarthaM vA vanaM tvamidamAgataH |
varjitaM mAnuShairbhAvaistathaiva puruShairapi || 78||

ataH paramagamyo.ayaM parvataH sudurAruhaH |
vinA siddhagatiM vIra gatiratra na vidyate || 79||

kAruNyAtsauhRRidAchchaiva vAraye tvAM mahAbala |
nAtaH paraM tvayA shakyaM gantumAshvasihi prabho || 80||

imAnyamRRitakalpAni mUlAni cha phalAni cha |
bhakShayitvA nivartasva grAhyaM yadi vacho mama || 81||

\hrule

\medskip
                  147
\medskip

vaishampAyana uvAcha||

etachChrutvA vachastasya vAnarendrasya dhImataH |
bhImasenastadA vIraH provAchAmitrakarshanaH || 1||

ko bhavAnkiMnimittaM vA vAnaraM vapurAshritaH |
brAhmaNAnantaro varNaH kShatriyastvAnupRRichChati || 2||

kauravaH somava.nshIyaH kuntyA garbheNa dhAritaH |
pANDavo vAyutanayo bhImasena iti shrutaH || 3||

sa vAkyaM bhImasenasya smitena pratigRRihya tat |
hanUmAnvAyutanayo vAyuputramabhAShata || 4||

vAnaro.ahaM na te mArgaM pradAsyAmi yathepsitam |
sAdhu gachCha nivartasva mA tvaM prApsyasi vaishasam || 5||

bhIma uvAcha||

vaishasaM vAstu yadvAnyanna tvA pRRichChAmi vAnara |
prayachChottiShTha mArgaM me mA tvaM prApsyasi vaishasam || 6||

hanUmAnuvAcha||

nAsti shaktirmamotthAtuM vyAdhinA kleshito hyaham |
yadyavashyaM prayAtavyaM la~NghayitvA prayAhi mAm || 7||

bhIma uvAcha||

nirguNaH paramAtmeti dehaM te vyApya tiShThati |
tamahaM j~nAnavij~neyaM nAvamanye na la~Nghaye || 8||

yadyAgamairna vindeyaM tamahaM bhUtabhAvanam |
krameyaM tvAM giriM chemaM hanUmAniva sAgaram || 9||

hanUmAnuvAcha||

ka eSha hanumAnnAma sAgaro yena la~NghitaH |
pRRichChAmi tvA kurushreShTha kathyatAM yadi shakyate || 10||

bhIma uvAcha||

bhrAtA mama guNashlAghyo buddhisattvabalAnvitaH |
rAmAyaNe.ativikhyAtaH shUro vAnarapu~NgavaH || 11||

rAmapatnIkRRite yena shatayojanamAyataH |
sAgaraH plavagendreNa krameNaikena la~NghitaH || 12||

sa me bhrAtA mahAvIryastulyo.ahaM tasya tejasA |
bale parAkrame yuddhe shakto.ahaM tava nigrahe || 13||

uttiShTha dehi me mArgaM pashya vA me.adya pauruSham |
machChAsanamakurvANaM mA tvA neShye yamakShayam || 14||

vaishampAyana uvAcha||

vij~nAya taM balonmattaM bAhuvIryeNa garvitam |
hRRidayenAvahasyainaM hanUmAnvAkyamabravIt || 15||

prasIda nAsti me shaktirutthAtuM jarayAnagha |
mamAnukampayA tvetatpuchChamutsArya gamyatAm || 16||

sAvaj~namatha vAmena smaya~njagrAha pANinA |
na chAshakachchAlayituM bhImaH puchChaM mahAkapeH || 17||

uchchikShepa punardorbhyAmindrAyudhamivochChritam |
noddhartumashakadbhImo dorbhyAmapi mahAbalaH || 18||

utkShiptabhrUrvivRRittAkShaH saMhatabhrukuTImukhaH |
svinnagAtro.abhavadbhImo na choddhartuM shashAka ha || 19||

yatnavAnapi tu shrImA.NllA~NgUloddharaNoddhutaH |
kapeH pArshvagato bhImastasthau vrIDAdadhomukhaH || 20||

praNipatya cha kaunteyaH prA~njalirvAkyamabravIt |
prasIda kapishArdUla duruktaM kShamyatAM mama || 21||

siddho vA yadi vA devo gandharvo vAtha guhyakaH |
pRRiShTaH sankAmayA brUhi kastvaM vAnararUpadhRRik || 22||

hanUmAnuvAcha||

yatte mama parij~nAne kautUhalamari.ndama |
tatsarvamakhilena tvaM shRRiNu pANDavanandana || 23||

ahaM kesariNaH kShetre vAyunA jagadAyuShA |
jAtaH kamalapatrAkSha hanUmAnnAma vAnaraH || 24||

sUryaputraM cha sugrIvaM shakraputraM cha vAlinam |
sarvavAnararAjAnau sarvavAnarayUthapAH || 25||

upatasthurmahAvIryA mama chAmitrakarshana |
sugrIveNAbhavatprItiranilasyAgninA yathA || 26||

nikRRitaH sa tato bhrAtrA kasmi.nshchitkAraNAntare |
RRishyamUke mayA sArdhaM sugrIvo nyavasachchiram || 27||

atha dAsharathirvIro rAmo nAma mahAbalaH |
viShNurmAnuSharUpeNa chachAra vasudhAmimAm || 28||

sa pituH priyamanvichChansahabhAryaH sahAnujaH |
sadhanurdhanvinAM shreShTho daNDakAraNyamAshritaH || 29||

tasya bhAryA janasthAnAdrAvaNena hRRitA balAt |
va~nchayitvA mahAbuddhiM mRRigarUpeNa rAghavam || 30||

hRRitadAraH saha bhrAtrA patnIM mArgansa rAghavaH |
dRRiShTavA~nshailashikhare sugrIvaM vAnararShabham || 31||

tena tasyAbhavatsakhyaM rAghavasya mahAtmanaH |
sa hatvA vAlinaM rAjye sugrIvaM pratyapAdayat || 32||

sa harInpreShayAmAsa sItAyAH parimArgaNe || 32||

tato vAnarakoTIbhiryAM vayaM prasthitA disham |
tatra pravRRittiH sItAyA gRRidhreNa pratipAditA || 33||

tato.ahaM kAryasiddhyarthaM rAmasyAkliShTakarmaNaH |
shatayojanavistIrNamarNavaM sahasAplutaH || 34||

dRRiShTA sA cha mayA devI rAvaNasya niveshane |
pratyAgatashchApi punarnAma tatra prakAshya vai || 35||

tato rAmeNa vIreNa hatvA tAnsarvarAkShasAn |
punaH pratyAhRRitA bhAryA naShTA vedashrutiryathA || 36||

tataH pratiShThite rAme vIro.ayaM yAchito mayA |
yAvadrAmakathA vIra bhavellokeShu shatruhan || 37||

tAvajjIveyamityevaM tathAstviti cha so.abravIt || 37||

dasha varShasahasrANi dasha varShashatAni cha |
rAjyaM kAritavAnrAmastatastu tridivaM gataH || 38||

tadihApsarasastAta gandharvAshcha sadAnagha |
tasya vIrasya charitaM gAyantyo ramayanti mAm || 39||

ayaM cha mArgo martyAnAmagamyaH kurunandana |
tato.ahaM ruddhavAnmArgaM tavemaM devasevitam || 40||

dharShayedvA shapedvApi mA kashchiditi bhArata || 40||

divyo devapatho hyeSha nAtra gachChanti mAnuShAH |
yadarthamAgatashchAsi tatsaro.abhyarNa eva hi || 41||

\hrule

\medskip
                  148
\medskip

vaishampAyana uvAcha||

evamukto mahAbAhurbhImasenaH pratApavAn |
praNipatya tataH prItyA bhrAtaraM hRRiShTamAnasaH || 1||

uvAcha shlakShNayA vAchA hanUmantaM kapIshvaram || 1||

mayA dhanyataro nAsti yadAryaM dRRiShTavAnaham |
anugraho me sumahA.nstRRiptishcha tava darshanAt || 2||

evaM tu kRRitamichChAmi tvayAryAdya priyaM mama |
yatte tadAsItplavataH sAgaraM makarAlayam || 3||

rUpamapratimaM vIra tadichChAmi nirIkShitum || 3||

evaM tuShTo bhaviShyAmi shraddhAsyAmi cha te vachaH |
evamuktaH sa tejasvI prahasya harirabravIt || 4||

na tachChakyaM tvayA draShTuM rUpaM nAnyena kenachit |
kAlAvasthA tadA hyanyA vartate sA na sAmpratam || 5||

anyaH kRRitayuge kAlastretAyAM dvApare.aparaH |
ayaM pradhva.nsanaH kAlo nAdya tadrUpamasti me || 6||

bhUmirnadyo nagAH shailAH siddhA devA maharShayaH |
kAlaM samanuvartante yathA bhAvA yuge yuge || 7||

balavarShmaprabhAvA hi prahIyantyudbhavanti cha || 7||

tadalaM tava tadrUpaM draShTuM kurukulodvaha |
yugaM samanuvartAmi kAlo hi duratikramaH || 8||

bhIma uvAcha||

yugasa~NkhyAM samAchakShva AchAraM cha yuge yuge |
dharmakAmArthabhAvA.nshcha varShma vIryaM bhavAbhavau || 9||

hanUmAnuvAcha||

kRRitaM nAma yugaM tAta yatra dharmaH sanAtanaH |
kRRitameva na kartavyaM tasminkAle yugottame || 10||

na tatra dharmAH sIdanti na kShIyante cha vai prajAH |
tataH kRRitayugaM nAma kAlena guNatAM gatam || 11||

devadAnavagandharvayakSharAkShasapannagAH |
nAsankRRitayuge tAta tadA na krayavikrayAH || 12||

na sAmayajuRRigvarNAH kriyA nAsIchcha mAnavI |
abhidhyAya phalaM tatra dharmaH saMnyAsa eva cha || 13||

na tasminyugasa.nsarge vyAdhayo nendriyakShayaH |
nAsUyA nApi ruditaM na darpo nApi paishunam || 14||

na vigrahaH kutastandrI na dveSho nApi vaikRRitam |
na bhayaM na cha santApo na cherShyA na cha matsaraH || 15||

tataH paramakaM brahma yA gatiryoginAM parA |
AtmA cha sarvabhUtAnAM shuklo nArAyaNastadA || 16||

brAhmaNAH kShatriyA vaishyAH shUdrAshcha kRRitalakShaNAH |
kRRite yuge samabhavansvakarmaniratAH prajAH || 17||

samAshramaM samAchAraM samaj~nAnamatIbalam |
tadA hi samakarmANo varNA dharmAnavApnuvan || 18||

ekavedasamAyuktA ekamantravidhikriyAH |
pRRithagdharmAstvekavedA dharmamekamanuvratAH || 19||

chAturAshramyayuktena karmaNA kAlayoginA |
akAmaphalasa.nyogAtprApnuvanti parAM gatim || 20||

AtmayogasamAyukto dharmo.ayaM kRRitalakShaNaH |
kRRite yuge chatuShpAdashchAturvarNyasya shAshvataH || 21||

etatkRRitayugaM nAma traiguNyaparivarjitam |
tretAmapi nibodha tvaM yasminsatraM pravartate || 22||

pAdena hrasate dharmo raktatAM yAti chAchyutaH |
satyapravRRittAshcha narAH kriyAdharmaparAyaNAH || 23||

tato yaj~nAH pravartante dharmAshcha vividhAH kriyAH |
tretAyAM bhAvasa~NkalpAH kriyAdAnaphalodayAH || 24||

prachalanti na vai dharmAttapodAnaparAyaNAH |
svadharmasthAH kriyAvanto janAstretAyuge.abhavan || 25||

dvApare.api yuge dharmo dvibhAgonaH pravartate |
viShNurvai pItatAM yAti chaturdhA veda eva cha || 26||

tato.anye cha chaturvedAstrivedAshcha tathApare |
dvivedAshchaikavedAshchApyanRRichashcha tathApare || 27||

evaM shAstreShu bhinneShu bahudhA nIyate kriyA |
tapodAnapravRRittA cha rAjasI bhavati prajA || 28||

ekavedasya chAj~nAnAdvedAste bahavaH kRRitAH |
satyasya cheha vibhra.nshAtsatye kashchidavasthitaH || 29||

satyAtprachyavamAnAnAM vyAdhayo bahavo.abhavan |
kAmAshchopadravAshchaiva tadA daivatakAritAH || 30||

yairardyamAnAH subhRRishaM tapastapyanti mAnavAH |
kAmakAmAH svargakAmA yaj~nA.nstanvanti chApare || 31||

evaM dvAparamAsAdya prajAH kShIyantyadharmataH |
pAdenaikena kaunteya dharmaH kaliyuge sthitaH || 32||

tAmasaM yugamAsAdya kRRiShNo bhavati keshavaH |
vedAchArAH prashAmyanti dharmayaj~nakriyAstathA || 33||

Itayo vyAdhayastandrI doShAH krodhAdayastathA |
upadravAshcha vartante Adhayo vyAdhayastathA || 34||

yugeShvAvartamAneShu dharmo vyAvartate punaH |
dharme vyAvartamAne tu loko vyAvartate punaH || 35||

loke kShINe kShayaM yAnti bhAvA lokapravartakAH |
yugakShayakRRitA dharmAH prArthanAni vikurvate || 36||

etatkaliyugaM nAma achirAdyatpravartate |
yugAnuvartanaM tvetatkurvanti chirajIvinaH || 37||

yachcha te matparij~nAne kautUhalamari.ndama |
anarthakeShu ko bhAvaH puruShasya vijAnataH || 38||

etatte sarvamAkhyAtaM yanmAM tvaM paripRRichChasi |
yugasa~NkhyAM mahAbAho svasti prApnuhi gamyatAm || 39||

\hrule

\medskip
                  149
\medskip

bhIma uvAcha||

pUrvarUpamadRRiShTvA te na yAsyAmi katha~nchana |
yadi te.ahamanugrAhyo darshayAtmAnamAtmanA || 1||

vaishampAyana uvAcha||

evamuktastu bhImena smitaM kRRitvA plava~NgamaH |
tadrUpaM darshayAmAsa yadvai sAgarala~Nghane || 2||

bhrAtuH priyamabhIpsanvai chakAra sumahadvapuH |
dehastasya tato.atIva vardhatyAyAmavistaraiH || 3||

tadrUpaM kadalIShaNDaM ChAdayannamitadyutiH |
gireshchochChrayamAgamya tasthau tatra sa vAnaraH || 4||

samuchChritamahAkAyo dvitIya iva parvataH |
tAmrekShaNastIkShNadaMShTro bhRRikuTIkRRitalochanaH || 5||

dIrghalA~NgUlamAvidhya disho vyApya sthitaH kapiH || 5||

tadrUpaM mahadAlakShya bhrAtuH kauravanandanaH |
visismiye tadA bhImo jahRRiShe cha punaH punaH || 6||

tamarkamiva tejobhiH sauvarNamiva parvatam |
pradIptamiva chAkAshaM dRRiShTvA bhImo nyamIlayat || 7||

AbabhAShe cha hanumAnbhImasenaM smayanniva |
etAvadiha shaktastvaM rUpaM draShTuM mamAnagha || 8||

vardhe.ahaM chApyato bhUyo yAvanme manasepsitam |
bhIma shatruShu chAtyarthaM vardhate mUrtirojasA || 9||

tadadbhutaM mahAraudraM vindhyamandarasaMnibham |
dRRiShTvA hanUmato varShma sambhrAntaH pavanAtmajaH || 10||

pratyuvAcha tato bhImaH samprahRRiShTatanUruhaH |
kRRitA~njaliradInAtmA hanUmantamavasthitam || 11||

dRRiShTaM pramANaM vipulaM sharIrasyAsya te vibho |
saMharasva mahAvIrya svayamAtmAnamAtmanA || 12||

na hi shaknomi tvAM draShTuM divAkaramivoditam |
aprameyamanAdhRRiShyaM mainAkamiva parvatam || 13||

vismayashchaiva me vIra sumahAnmanaso.adya vai |
yadrAmastvayi pArshvasthe svayaM rAvaNamabhyagAt || 14||

tvameva shaktastAM la~NkAM sayodhAM sahavAhanAm |
svabAhubalamAshritya vinAshayitumojasA || 15||

na hi te ki~nchidaprApyaM mArutAtmaja vidyate |
tava naikasya paryApto rAvaNaH sagaNo yudhi || 16||

evamuktastu bhImena hanUmAnplavagarShabhaH |
pratyuvAcha tato vAkyaM snigdhagambhIrayA girA || 17||

evametanmahAbAho yathA vadasi bhArata |
bhImasena na paryApto mamAsau rAkShasAdhamaH || 18||

mayA tu tasminnihate rAvaNe lokakaNTake |
kIrtirnashyedrAghavasya tata etadupekShitam || 19||

tena vIreNa hatvA tu sagaNaM rAkShasAdhipam |
AnItA svapuraM sItA loke kIrtishcha sthApitA || 20||

tadgachCha vipulapraj~na bhrAtuH priyahite rataH |
ariShTaM kShemamadhvAnaM vAyunA parirakShitaH || 21||

eSha panthAH kurushreShTha saugandhikavanAya te |
drakShyase dhanadodyAnaM rakShitaM yakSharAkShasaiH || 22||

na cha te tarasA kAryaH kusumAvachayaH svayam |
daivatAni hi mAnyAni puruSheNa visheShataH || 23||

balihomanamaskArairmantraishcha bharatarShabha |
daivatAni prasAdaM hi bhaktyA kurvanti bhArata || 24||

mA tAta sAhasaM kArShIH svadharmamanupAlaya |
svadharmasthaH paraM dharmaM budhyasvAgamayasva cha || 25||

na hi dharmamavij~nAya vRRiddhAnanupasevya cha |
dharmo vai vedituM shakyo bRRihaspatisamairapi || 26||

adharmo yatra dharmAkhyo dharmashchAdharmasa~nj~nitaH |
vij~nAtavyo vibhAgena yatra muhyantyabuddhayaH || 27||

AchArasambhavo dharmo dharmAdvedAH samutthitAH |
vedairyaj~nAH samutpannA yaj~nairdevAH pratiShThitAH || 28||

vedAchAravidhAnoktairyaj~nairdhAryanti devatAH |
bRRihaspatyushanoktaishcha nayairdhAryanti mAnavAH || 29||

paNyAkaravaNijyAbhiH kRRiShyAtho yonipoShaNaiH |
vArtayA dhAryate sarvaM dharmairetairdvijAtibhiH || 30||

trayI vArtA daNDanItistisro vidyA vijAnatAm |
tAbhiH samyakprayuktAbhirlokayAtrA vidhIyate || 31||

sA cheddharmakriyA na syAttrayIdharmamRRite bhuvi |
daNDanItimRRite chApi nirmaryAdamidaM bhavet || 32||

vArtAdharme hyavartantyo vinashyeyurimAH prajAH |
supravRRittaistribhirhyetairdharmaiH sUyanti vai prajAH || 33||

dvijAnAmamRRitaM dharmo hyekashchaivaikavarNikaH |
yaj~nAdhyayanadAnAni trayaH sAdhAraNAH smRRitAH || 34||

yAjanAdhyApane chobhe brAhmaNAnAM pratigrahaH |
pAlanaM kShatriyANAM vai vaishyadharmashcha poShaNam || 35||

shushrUShA tu dvijAtInAM shUdrANAM dharma uchyate |
bhaikShahomavratairhInAstathaiva guruvAsinAm || 36||

kShatradharmo.atra kaunteya tava dharmAbhirakShaNam |
svadharmaM pratipadyasva vinIto niyatendriyaH || 37||

vRRiddhaiH saMmantrya sadbhishcha buddhimadbhiH shrutAnvitaiH |
susthitaH shAsti daNDena vyasanI paribhUyate || 38||

nigrahAnugrahaiH samyagyadA rAjA pravartate |
tadA bhavati lokasya maryAdA suvyavasthitA || 39||

tasmAddeshe cha durge cha shatrumitrabaleShu cha |
nityaM chAreNa boddhavyaM sthAnaM vRRiddhiH kShayastathA || 40||

rAj~nAmupAyAshchatvAro buddhimantraH parAkramaH |
nigrahAnugrahau chaiva dAkShyaM tatkAryasAdhanam || 41||

sAmnA dAnena bhedena daNDenopekShaNena cha |
sAdhanIyAni kAryANi samAsavyAsayogataH || 42||

mantramUlA nayAH sarve chArAshcha bharatarShabha |
sumantritairnayaiH siddhistadvidaiH saha mantrayet || 43||

striyA mUDhena lubdhena bAlena laghunA tathA |
na mantrayeta guhyAni yeShu chonmAdalakShaNam || 44||

mantrayetsaha vidvadbhiH shaktaiH karmANi kArayet |
snigdhaishcha nItivinyAsAnmUrkhAnsarvatra varjayet || 45||

dhArmikAndharmakAryeShu arthakAryeShu paNDitAn |
strIShu klIbAnniyu~njIta krUrAnkrUreShu karmasu || 46||

svebhyashchaiva parebhyashcha kAryAkAryasamudbhavA |
buddhiH karmasu vij~neyA ripUNAM cha balAbalam || 47||

buddhyA supratipanneShu kuryAtsAdhuparigraham |
nigrahaM chApyashiShTeShu nirmaryAdeShu kArayet || 48||

nigrahe pragrahe samyagyadA rAjA pravartate |
tadA bhavati lokasya maryAdA suvyavasthitA || 49||

eSha te vihitaH pArtha ghoro dharmo duranvayaH |
taM svadharmavibhAgena vinayastho.anupAlaya || 50||

tapodharmadamejyAbhirviprA yAnti yathA divam |
dAnAtithyakriyAdharmairyAnti vaishyAshcha sadgatim || 51||

kShatraM yAti tathA svargaM bhuvi nigrahapAlanaiH |
samyakpraNIya daNDaM hi kAmadveShavivarjitAH || 52||

alubdhA vigatakrodhAH satAM yAnti salokatAm || 52||

\hrule

\medskip
                  150
\medskip

vaishampAyana uvAcha||

tataH saMhRRitya vipulaM tadvapuH kAmavardhitam |
bhImasenaM punardorbhyAM paryaShvajata vAnaraH || 1||

pariShvaktasya tasyAshu bhrAtrA bhImasya bhArata |
shramo nAshamupAgachChatsarvaM chAsItpradakShiNam || 2||

tataH punarathovAcha paryashrunayano hariH |
bhImamAbhAShya sauhArdAdbAShpagadgadayA girA || 3||

gachCha vIra svamAvAsaM smartavyo.asmi kathAntare |
ihasthashcha kurushreShTha na nivedyo.asmi kasyachit || 4||

dhanadasyAlayAchchApi visRRiShTAnAM mahAbala |
deshakAla ihAyAtuM devagandharvayoShitAm || 5||

mamApi saphalaM chakShuH smAritashchAsmi rAghavam |
mAnuShaM gAtrasa.nsparshaM gatvA bhIma tvayA saha || 6||

tadasmaddarshanaM vIra kaunteyAmoghamastu te |
bhrAtRRitvaM tvaM puraskRRitya varaM varaya bhArata || 7||

yadi tAvanmayA kShudrA gatvA vAraNasAhvayam |
dhArtarAShTrA nihantavyA yAvadetatkaromyaham || 8||

shilayA nagaraM vA tanmarditavyaM mayA yadi |
yAvadadya karomyetatkAmaM tava mahAbala || 9||

bhImasenastu tadvAkyaM shrutvA tasya mahAtmanaH |
pratyuvAcha hanUmantaM prahRRiShTenAntarAtmanA || 10||

kRRitameva tvayA sarvaM mama vAnarapu~Ngava |
svasti te.astu mahAbAho kShAmaye tvAM prasIda me || 11||

sanAthAH pANDavAH sarve tvayA nAthena vIryavan |
tavaiva tejasA sarvAnvijeShyAmo vayaM ripUn || 12||

evamuktastu hanumAnbhImasenamabhAShata |
bhrAtRRitvAtsauhRRidAchchApi kariShyAmi tava priyam || 13||

chamUM vigAhya shatrUNAM sharashaktisamAkulAm |
yadA siMharavaM vIra kariShyasi mahAbala || 14||

tadAhaM bRRiMhayiShyAmi svaraveNa ravaM tava || 14||

vijayasya dhvajasthashcha nAdAnmokShyAmi dAruNAn |
shatrUNAM te prANaharAnityuktvAntaradhIyata || 15||

gate tasminharivare bhImo.api balinAM varaH |
tena mArgeNa vipulaM vyacharadgandhamAdanam || 16||

anusmaranvapustasya shriyaM chApratimAM bhuvi |
mAhAtmyamanubhAvaM cha smarandAsharatheryayau || 17||

sa tAni ramaNIyAni vanAnyupavanAni cha |
viloDayAmAsa tadA saugandhikavanepsayA || 18||

phullapadmavichitrANi puShpitAni vanAni cha |
mattavAraNayUthAni pa~NkaklinnAni bhArata || 19||

varShatAmiva meghAnAM vRRindAni dadRRishe tadA || 19||

hariNaishcha~nchalApA~NgairhariNIsahitairvane |
sashaShpakavalaiH shrImAnpathi dRRiShTo drutaM yayau || 20||

mahiShaishcha varAhaishcha shArdUlaishcha niShevitam |
vyapetabhIrgiriM shauryAdbhImaseno vyagAhata || 21||

kusumAnatashAkhaishcha tAmprapallavakomalaiH |
yAchyamAna ivAraNye drumairmArutakampitaiH || 22||

kRRitapadmA~njalipuTA mattaShaTpadasevitAH |
priyatIrthavanA mArge padminIH samatikraman || 23||

sajjamAnamanodRRiShTiH phulleShu girisAnuShu |
draupadIvAkyapAtheyo bhImaH shIghrataraM yayau || 24||

parivRRitte.ahani tataH prakIrNahariNe vane |
kA~nchanairvimalaiH padmairdadarsha vipulAM nadIm || 25||

mattakAraNDavayutAM chakravAkopashobhitAm |
rachitAmiva tasyAdrermAlAM vimalapa~NkajAm || 26||

tasyAM nadyAM mahAsattvaH saugandhikavanaM mahat |
apashyatprItijananaM bAlArkasadRRishadyuti || 27||

taddRRiShTvA labdhakAmaH sa manasA pANDunandanaH |
vanavAsaparikliShTAM jagAma manasA priyAm || 28||

\hrule

\medskip
                  151
\medskip

vaishampAyana uvAcha||

sa gatvA nalinIM ramyAM rAkShasairabhirakShitAm |
kailAsashikhare ramye dadarsha shubhakAnane || 1||

kuberabhavanAbhyAshe jAtAM parvatanirjhare |
suramyAM vipulachChAyAM nAnAdrumalatAvRRitAm || 2||

haritAmbujasa~nChannAM divyAM kanakapuShkarAm |
pavitrabhUtAM lokasya shubhAmadbhutadarshanAm || 3||

tatrAmRRitarasaM shItaM laghu kuntIsutaH shubham |
dadarsha vimalaM toyaM shivaM bahu cha pANDavaH || 4||

tAM tu puShkariNIM ramyAM padmasaugandhikAyutAm |
jAtarUpamayaiH padmaishChannAM paramagandhibhiH || 5||

vaiDUryavaranAlaishcha bahuchitrairmanoharaiH |
ha.nsakAraNDavoddhUtaiH sRRijadbhiramalaM rajaH || 6||

AkrIDaM yakSharAjasya kuberasya mahAtmanaH |
gandharvairapsarobhishcha devaishcha paramArchitAm || 7||

sevitAmRRiShibhirdivyAM yakShaiH kimpuruShaistathA |
rAkShasaiH kiMnaraishchaiva guptAM vaishravaNena cha || 8||

tAM cha dRRiShTvaiva kaunteyo bhImaseno mahAbalaH |
babhUva paramaprIto divyaM samprekShya tatsaraH || 9||

tachcha krodhavashA nAma rAkShasA rAjashAsanAt |
rakShanti shatasAhasrAshchitrAyudhaparichChadAH || 10||

te tu dRRiShTvaiva kaunteyamajinaiH parivAritam |
rukmA~NgadadharaM vIraM bhImaM bhImaparAkramam || 11||

sAyudhaM baddhanistri.nshamasha~Nkitamari.ndamam |
puShkarepsumupAyAntamanyonyamabhichukrushuH || 12||

ayaM puruShashArdUlaH sAyudho.ajinasa.nvRRitaH |
yachchikIrShuriha prAptastatsampraShTumihArhatha || 13||

tataH sarve mahAbAhuM samAsAdya vRRikodaram |
tejoyuktamapRRichChanta kastvamAkhyAtumarhasi || 14||

muniveShadharashchAsi chIravAsAshcha lakShyase |
yadarthamasi samprAptastadAchakShva mahAdyute || 15||

\hrule

\medskip
                  152
\medskip

bhIma uvAcha||

pANDavo bhImaseno.ahaM dharmaputrAdanantaraH |
vishAlAM badarIM prApto bhrAtRRibhiH saha rAkShasAH || 1||

apashyattatra pa~nchAlI saugandhikamanuttamam |
aniloDhamito nUnaM sA bahUni parIpsati || 2||

tasyA mAmanavadyA~NgyA dharmapatnyAH priye sthitam |
puShpAhAramiha prAptaM nibodhata nishAcharAH || 3||

rAkShasA UchuH||

AkrIDo.ayaM kuberasya dayitaH puruSharShabha |
neha shakyaM manuShyeNa vihartuM martyadharmiNA || 4||

devarShayastathA yakShA devAshchAtra vRRikodara |
Amantrya yakShapravaraM pibanti viharanti cha || 5||

gandharvApsarasashchaiva viharantyatra pANDava || 5||

anyAyeneha yaH kashchidavamanya dhaneshvaram |
vihartumichCheddurvRRittaH sa vinashyedasa.nshayam || 6||

tamanAdRRitya padmAni jihIrShasi balAditaH |
dharmarAjasya chAtmAnaM bravIShi bhrAtaraM katham || 7||

bhIma uvAcha||

rAkShasAstaM na pashyAmi dhaneshvaramihAntike |
dRRiShTvApi cha mahArAjaM nAhaM yAchitumutsahe || 8||

na hi yAchanti rAjAna eSha dharmaH sanAtanaH |
na chAhaM hAtumichChAmi kShAtradharmaM katha~nchana || 9||

iyaM cha nalinI ramyA jAtA parvatanirjhare |
neyaM bhavanamAsAdya kuberasya mahAtmanaH || 10||

tulyA hi sarvabhUtAnAmiyaM vaishravaNasya cha |
eva~NgateShu dravyeShu kaH kaM yAchitumarhati || 11||

vaishampAyana uvAcha||

ityuktvA rAkShasAnsarvAnbhImaseno vyagAhata |
tataH sa rAkShasairvAchA pratiShiddhaH pratApavAn || 12||

mA maivamiti sakrodhairbhartsayadbhiH samantataH || 12||

kadarthIkRRitya tu sa tAnrAkShasAnbhImavikramaH |
vyagAhata mahAtejAste taM sarve nyavArayan || 13||

gRRihNIta badhnIta nikRRintatemaM  pachAma khAdAma cha bhImasenam |
kruddhA bruvanto.anuyayurdrutaM te  shastrANi chodyamya vivRRittanetrAH || 14||

tataH sa gurvIM yamadaNDakalpAM  mahAgadAM kA~nchanapaTTanaddhAm |
pragRRihya tAnabhyapatattarasvI  tato.abravIttiShThata tiShThateti || 15||

te taM tadA tomarapaTTishAdyairvyAvidhya shastraiH sahasAbhipetuH |
jighA.nsavaH krodhavashAH subhImA  bhImaM samantAtparivavrurugrAH || 16||

vAtena kuntyAM balavAnsa jAtaH  shUrastarasvI dviShatAM nihantA |
satye cha dharme cha rataH sadaiva  parAkrame shatrubhirapradhRRiShyaH || 17||

teShAM sa mArgAnvividhAnmahAtmA  nihatya shastrANi cha shAtravANAm |
yathApravIrAnnijaghAna vIraH  paraHshatAnpuShkariNIsamIpe || 18||

te tasya vIryaM cha balaM cha dRRiShTvA  vidyAbalaM bAhubalaM tathaiva |
ashaknuvantaH sahitAH samantAddhatapravIrAH sahasA nivRRittAH || 19||

vidIryamANAstata eva tUrNamAkAshamAsthAya vimUDhasa~nj~nAH |
kailAsashRRi~NgANyabhidudruvuste  bhImArditAH krodhavashAH prabhagnAH || 20||

sa shakravaddAnavadaityasa~NghAnvikramya jitvA cha raNe.arisa~NghAn |
vigAhya tAM puShkariNIM jitAriH  kAmAya jagrAha tato.ambujAni || 21||

tataH sa pItvAmRRitakalpamambho  bhUyo babhUvottamavIryatejAH |
utpATya jagrAha tato.ambujAni  saugandhikAnyuttamagandhavanti || 22||

tatastu te krodhavashAH sametya  dhaneshvaraM bhImabalapraNunnAH |
bhImasya vIryaM cha balaM cha sa~Nkhye  yathAvadAchakhyuratIva dInAH || 23||

teShAM vachastattu nishamya devaH  prahasya rakShA.nshi tato.abhyuvAcha |
gRRihNAtu bhImo jalajAni kAmaM  kRRiShNAnimittaM viditaM mamaitat || 24||

tato.abhyanuj~nAya dhaneshvaraM te  jagmuH kurUNAM pravaraM viroShAH |
bhImaM cha tasyAM dadRRishurnalinyAM  yathopajoShaM viharantamekam || 25||

\hrule

\medskip
                  153
\medskip

vaishampAyana uvAcha||

tatastAni mahArhANi divyAni bharatarShabha |
bahUni bahurUpANi virajA.nsi samAdade || 1||

tato vAyurmahA~nshIghro nIchaiH sharkarakarShaNaH |
prAdurAsItkharasparshaH sa~NgrAmamabhichodayan || 2||

papAta mahatI cholkA sanirghAtA mahAprabhA |
niShprabhashchAbhavatsUryashChannarashmistamovRRitaH || 3||

nirghAtashchAbhavadbhImo bhIme vikramamAsthite |
chachAla pRRithivI chApi pA.nsuvarShaM papAta cha || 4||

salohitA dishashchAsankharavAcho mRRigadvijAH |
tamovRRitamabhUtsarvaM na praj~nAyata ki~nchana || 5||

tadadbhutamabhiprekShya dharmaputro yudhiShThiraH |
uvAcha vadatAM shreShThaH ko.asmAnabhibhaviShyati || 6||

sajjIbhavata bhadraM vaH pANDavA yuddhadurmadAH |
yathArUpANi pashyAmi svabhyagro naH parAkramaH || 7||

evamuktvA tato rAjA vIkShAM chakre samantataH |
apashyamAno bhImaM cha dharmarAjo yudhiShThiraH || 8||

tatra kRRiShNAM yamau chaiva samIpasthAnari.ndamaH |
paprachCha bhrAtaraM bhImaM bhImakarmANamAhave || 9||

kachchinna bhImaH pA~nchAli ki~nchitkRRityaM chikIrShati |
kRRitavAnapi vA vIraH sAhasaM sAhasapriyaH || 10||

ime hyakasmAdutpAtA mahAsamaradarshinaH |
darshayanto bhayaM tIvraM prAdurbhUtAH samantataH || 11||

taM tathA vAdinaM kRRiShNA pratyuvAcha manasvinI |
priyA priyaM chikIrShantI mahiShI chAruhAsinI || 12||

yattatsaugandhikaM rAjannAhRRitaM mAtarishvanA |
tanmayA bhImasenasya prItayAdyopapAditam || 13||

api chokto mayA vIro yadi pashyedbahUnyapi |
tAni sarvANyupAdAya shIghramAgamyatAmiti || 14||

sa tu nUnaM mahAbAhuH priyArthaM mama pANDavaH |
prAgudIchIM dishaM rAja.nstAnyAhartumito gataH || 15||

uktastvevaM tayA rAjA yamAvidamathAbravIt |
gachChAma sahitAstUrNaM yena yAto vRRikodaraH || 16||

vahantu rAkShasA viprAnyathAshrAntAnyathAkRRishAn |
tvamapyamarasa~NkAsha vaha kRRiShNAM ghaTotkacha || 17||

vyaktaM dUramito bhImaH praviShTa iti me matiH |
chiraM cha tasya kAlo.ayaM sa cha vAyusamo jave || 18||

tarasvI vainateyasya sadRRisho bhuvi la~Nghane |
utpatedapi chAkAshaM nipatechcha yathechChakam || 19||

tamanviyAma bhavatAM prabhAvAdrajanIcharAH |
purA sa nAparAdhnoti siddhAnAM brahmavAdinAm || 20||

tathetyuktvA tu te sarve haiDimbapramukhAstadA |
uddeshaj~nAH kuberasya nalinyA bharatarShabha || 21||

AdAya pANDavA.nshchaiva tA.nshcha viprAnanekashaH |
lomashenaiva sahitAH prayayuH prItamAnasAH || 22||

te gatvA sahitAH sarve dadRRishustatra kAnane |
praphullapa~NkajavatIM nalinIM sumanoharAm || 23||

taM cha bhImaM mahAtmAnaM tasyAstIre vyavasthitam |
dadRRishurnihatA.nshchaiva yakShAnsuvipulekShaNAn || 24||

udyamya cha gadAM dorbhyAM nadItIre vyavasthitam |
prajAsa~NkShepasamaye daNDahastamivAntakam || 25||

taM dRRiShTvA dharmarAjastu pariShvajya punaH punaH |
uvAcha shlakShNayA vAchA kaunteya kimidaM kRRitam || 26||

sAhasaM bata bhadraM te devAnAmapi chApriyam |
punarevaM na kartavyaM mama chedichChasi priyam || 27||

anushAsya cha kaunteyaM padmAni pratigRRihya cha |
tasyAmeva nalinyAM te vijahruramaropamAH || 28||

etasminneva kAle tu pragRRihItashilAyudhAH |
prAdurAsanmahAkAyAstasyodyAnasya rakShiNaH || 29||

te dRRiShTvA dharmarAjAnaM devarShiM chApi lomasham |
nakulaM sahadevaM cha tathAnyAnbrAhmaNarShabhAn || 30||

vinayenAnatAH sarve praNipetushcha bhArata || 30||

sAntvitA dharmarAjena praseduH kShaNadAcharAH |
viditAshcha kuberasya tataste narapu~NgavAH || 31||

UShurnAtichiraM kAlaM ramamANAH kurUdvahAH || 31||

\hrule

\medskip
              jaTAsurabadhaparva
                  154
\medskip

vaishampAyana uvAcha||

tatastAnparivishvastAnvasatastatra pANDavAn |
gateShu teShu rakShaHsu bhImasenAtmaje.api cha || 1||

rahitAnbhImasenena kadAchittAnyadRRichChayA |
jahAra dharmarAjAnaM yamau kRRiShNAM cha rAkShasaH || 2||

brAhmaNo mantrakushalaH sarvAstreShvastravittamaH |
iti bruvanpANDaveyAnparyupAste sma nityadA || 3||

parIkShamANaH pArthAnAM kalApAni dhanUMShi cha |
antaraM samabhiprepsurnAmnA khyAto jaTAsuraH || 4||

sa bhImasene niShkrAnte mRRigayArthamari.ndame |
anyadrUpaM samAsthAya vikRRitaM bhairavaM mahat || 5||

gRRihItvA sarvashastrANi draupadIM parigRRihya cha |
prAtiShThata sa duShTAtmA trIngRRihItvA cha pANDavAn || 6||

sahadevastu yatnena tato.apakramya pANDavaH |
AkrandadbhImasenaM vai yena yAto mahAbalaH || 7||

tamabravIddharmarAjo hriyamANo yudhiShThiraH |
dharmaste hIyate mUDha na chainaM samavekShase || 8||

ye.anye kechinmanuShyeShu tiryagyonigatA api |
gandharvayakSharakShA.nsi vayA.nsi pashavastathA || 9||

manuShyAnupajIvanti tatastvamupajIvasi || 9||

samRRiddhyA hyasya lokasya loko yuShmAkamRRidhyate |
imaM cha lokaM shochantamanushochanti devatAH || 10||

pUjyamAnAshcha vardhante havyakavyairyathAvidhi || 10||

vayaM rAShTrasya goptAro rakShitArashcha rAkShasa |
rAShTrasyArakShyamANasya kuto bhUtiH kutaH sukham || 11||

na cha rAjAvamantavyo rakShasA jAtvanAgasi |
aNurapyapachArashcha nAstyasmAkaM narAshana || 12||

drogdhavyaM na cha mitreShu na vishvasteShu karhichit |
yeShAM chAnnAni bhu~njIta yatra cha syAtpratishrayaH || 13||

sa tvaM pratishraye.asmAkaM pUjyamAnaH sukhoShitaH |
bhuktvA chAnnAni duShpraj~na kathamasmA~njihIrShasi || 14||

evameva vRRithAchAro vRRithAvRRiddho vRRithAmatiH |
vRRithAmaraNamarhastvaM vRRithAdya na bhaviShyasi || 15||

atha chedduShTabuddhistvaM sarvairdharmairvivarjitaH |
pradAya shastrANyasmAkaM yuddhena draupadIM hara || 16||

atha chettvamavij~nAya idaM karma kariShyasi |
adharmaM chApyakIrtiM cha loke prApsyasi kevalam || 17||

etAmadya parAmRRishya striyaM rAkShasa mAnuShIm |
viShametatsamAloDya kumbhena prAshitaM tvayA || 18||

tato yudhiShThirastasya bhArikaH samapadyata |
sa tu bhArAbhibhUtAtmA na tathA shIghrago.abhavat || 19||

athAbravIddraupadIM cha nakulaM cha yudhiShThiraH |
mA bhaiShTa rAkShasAnmUDhAdgatirasya mayA hRRitA || 20||

nAtidUre mahAbAhurbhavitA pavanAtmajaH |
asminmuhUrte samprApte na bhaviShyati rAkShasaH || 21||

sahadevastu taM dRRiShTvA rAkShasaM mUDhachetasam |
uvAcha vachanaM rAjankuntIputraM yudhiShThiram || 22||

rAjankiM nAma tatkRRityaM kShatriyasyAstyato.adhikam |
yadyuddhe.abhimukhaH prANA.nstyajechChatrU~njayeta vA || 23||

eSha chAsmAnvayaM chainaM yudhyamAnAH parantapa |
sUdayema mahAbAho deshakAlo hyayaM nRRipa || 24||

kShatradharmasya samprAptaH kAlaH satyaparAkrama |
jayantaH pAtyamAnA vA prAptumarhAma sadgatim || 25||

rAkShase jIvamAne.adya ravirastamiyAdyadi |
nAhaM brUyAM punarjAtu kShatriyo.asmIti bhArata || 26||

bho bho rAkShasa tiShThasva sahadevo.asmi pANDavaH |
hatvA vA mAM nayasvainAnhato vAdyeha svapsyasi || 27||

tathaiva tasminbruvati bhImaseno yadRRichChayA |
prAdRRishyata mahAbAhuH savajra iva vAsavaH || 28||

so.apashyadbhrAtarau tatra draupadIM cha yashasvinIm |
kShitisthaM sahadevaM cha kShipantaM rAkShasaM tadA || 29||

mArgAchcha rAkShasaM mUDhaM kAlopahatachetasam |
bhramantaM tatra tatraiva daivena vinivAritam || 30||

bhrAtR^I.nstAnhriyato dRRiShTvA draupadIM cha mahAbalaH |
krodhamAhArayadbhImo rAkShasaM chedamabravIt || 31||

vij~nAto.asi mayA pUrvaM cheShTa~nshastraparIkShaNe |
AsthA tu tvayi me nAsti yato.asi na hatastadA || 32||

brahmarUpapratichChanno na no vadasi chApriyam || 32||

priyeShu charamANaM tvAM na chaivApriyakAriNam |
atithiM brahmarUpaM cha kathaM hanyAmanAgasam || 33||

rAkShasaM manyamAno.api yo hanyAnnarakaM vrajet || 33||

apakvasya cha kAlena vadhastava na vidyate |
nUnamadyAsi sampakvo yathA te matirIdRRishI || 34||

dattA kRRiShNApaharaNe kAlenAdbhutakarmaNA || 34||

baDisho.ayaM tvayA grastaH kAlasUtreNa lambitaH |
matsyo.ambhasIva syUtAsyaH kathaM me.adya gamiShyasi || 35||

yaM chAsi prasthito deshaM manaH pUrvaM gataM cha te |
na taM gantAsi gantAsi mArgaM bakahiDimbayoH || 36||

evamuktastu bhImena rAkShasaH kAlachoditaH |
bhIta utsRRijya tAnsarvAnyuddhAya samupasthitaH || 37||

abravIchcha punarbhImaM roShAtprasphuritAdharaH |
na me mUDhA dishaH pApa tvadarthaM me vilambanam || 38||

shrutA me rAkShasA ye ye tvayA vinihatA raNe |
teShAmadya kariShyAmi tavAsreNodakakriyAm || 39||

evamuktastato bhImaH sRRikkiNI parisa.nlihan |
smayamAna iva krodhAtsAkShAtkAlAntakopamaH || 40||

bAhusa.nrambhamevechChannabhidudrAva rAkShasam || 40||

rAkShaso.api tadA bhImaM yuddhArthinamavasthitam |
abhidudrAva sa.nrabdho balo vajradharaM yathA || 41||

vartamAne tadA tAbhyAM bAhuyuddhe sudAruNe |
mAdrIputrAvabhikruddhAvubhAvapyabhyadhAvatAm || 42||

nyavArayattau prahasankuntIputro vRRikodaraH |
shakto.ahaM rAkShasasyeti prekShadhvamiti chAbravIt || 43||

AtmanA bhrAtRRibhishchAhaM dharmeNa sukRRitena cha |
iShTena cha shape rAjansUdayiShyAmi rAkShasam || 44||

ityevamuktvA tau vIrau spardhamAnau parasparam |
bAhubhiH samasajjetAmubhau rakShovRRikodarau || 45||

tayorAsItsamprahAraH kruddhayorbhImarakShasoH |
amRRiShyamANayoH sa~Nkhye devadAnavayoriva || 46||

ArujyArujya tau vRRikShAnanyonyamabhijaghnatuH |
jImUtAviva gharmAnte vinadantau mahAbalau || 47||

babha~njaturmahAvRRikShAnUrubhirbalinAM varau |
anyonyenAbhisa.nrabdhau parasparajayaiShiNau || 48||

tadvRRikShayuddhamabhavanmahIruhavinAshanam |
vAlisugrIvayorbhrAtroH pureva kapisiMhayoH || 49||

AvidhyAvidhya tau vRRikShAnmuhUrtamitaretaram |
tADayAmAsaturubhau vinadantau muhurmuhuH || 50||

tasmindeshe yadA vRRikShAH sarva eva nipAtitAH |
pu~njIkRRitAshcha shatashaH parasparavadhepsayA || 51||

tadA shilAH samAdAya muhUrtamiva bhArata |
mahAbhrairiva shailendrau yuyudhAte mahAbalau || 52||

ugrAbhirugrarUpAbhirbRRihatIbhiH parasparam |
vajrairiva mahAvegairAjaghnaturamarShaNau || 53||

abhihatya cha bhUyastAvanyonyaM baladarpitau |
bhujAbhyAM parigRRihyAtha chakarShAte gajAviva || 54||

muShTibhishcha mahAghorairanyonyamabhipetatuH |
tayoshchaTachaTAshabdo babhUva sumahAtmanoH || 55||

tataH saMhRRitya muShTiM tu pa~nchashIrShamivoragam |
vegenAbhyahanadbhImo rAkShasasya shirodharAm || 56||

tataH shrAntaM tu tadrakSho bhImasenabhujAhatam |
suparishrAntamAlakShya bhImaseno.abhyavartata || 57||

tata enaM mahAbAhurbAhubhyAmamaropamaH |
samutkShipya balAdbhImo niShpipeSha mahItale || 58||

tasya gAtrANi sarvANi chUrNayAmAsa pANDavaH |
aratninA chAbhihatya shiraH kAyAdapAharat || 59||

sa.ndaShToShThaM vivRRittAkShaM phalaM vRRintAdiva chyutam |
jaTAsurasya tu shiro bhImasenabalAddhRRitam || 60||

papAta rudhirAdigdhaM sa.ndaShTadashanachChadam || 60||

taM nihatya maheShvAso yudhiShThiramupAgamat |
stUyamAno dvijAgryaistairmarudbhiriva vAsavaH || 61||

\hrule

\medskip
              yakShayuddhaparva
                  155
\medskip

vaishampAyana uvAcha||

nihate rAkShase tasminpunarnArAyaNAshramam |
abhyetya rAjA kaunteyo nivAsamakarotprabhuH || 1||

sa samAnIya tAnsarvAnbhrAtR^InityabravIdvachaH |
draupadyA sahitAnkAle sa.nsmaranbhrAtaraM jayam || 2||

samAshchatasro.abhigatAH shivena charatAM vane |
kRRitoddeshashcha bIbhatsuH pa~nchamImabhitaH samAm || 3||

prApya parvatarAjAnaM shvetaM shikhariNAM varam |
tatrApi cha kRRitoddeshaH samAgamadidRRikShubhiH || 4||

kRRitashcha samayastena pArthenAmitatejasA |
pa~ncha varShANi vatsyAmi vidyArthIti purA mayi || 5||

tatra gANDIvadhanvAnamavAptAstramari.ndamam |
devalokAdimaM lokaM drakShyAmaH punarAgatam || 6||

ityuktvA brAhmaNAnsarvAnAmantrayata pANDavaH |
kAraNaM chaiva tatteShAmAchachakShe tapasvinAm || 7||

tamugratapasaH prItAH kRRitvA pArthaM pradakShiNam |
brAhmaNAste.anvamodanta shivena kushalena cha || 8||

sukhodarkamimaM kleshamachirAdbharatarShabha |
kShatradharmeNa dharmaj~na tIrtvA gAM pAlayiShyasi || 9||

tattu rAjA vachasteShAM pratigRRihya tapasvinAm |
pratasthe saha vipraistairbhrAtRRibhishcha parantapaH || 10||

draupadyA sahitaH shrImAnhaiDimbeyAdibhistathA |
rAkShasairanuyAtashcha lomashenAbhirakShitaH || 11||

kvachijjagAma padbhyAM tu rAkShasairuhyate kvachit |
tatra tatra mahAtejA bhrAtRRibhiH saha suvrataH || 12||

tato yudhiShThiro rAjA bahUnkleshAnvichintayan |
siMhavyAghragajAkIrNAmudIchIM prayayau disham || 13||

avekShamANaH kailAsaM mainAkaM chaiva parvatam |
gandhamAdanapAdA.nshcha meruM chApi shilochchayam || 14||

uparyupari shailasya bahvIshcha saritaH shivAH |
prasthaM himavataH puNyaM yayau saptadashe.ahani || 15||

dadRRishuH pANDavA rAjangandhamAdanamantikAt |
pRRiShThe himavataH puNye nAnAdrumalatAyute || 16||

salilAvartasa~njAtaiH puShpitaishcha mahIruhaiH |
samAvRRitaM puNyatamamAshramaM vRRiShaparvaNaH || 17||

tamupakramya rAjarShiM dharmAtmAnamari.ndamAH |
pANDavA vRRiShaparvANamavandanta gataklamAH || 18||

abhyanandatsa rAjarShiH putravadbharatarShabhAn |
pUjitAshchAvasa.nstatra saptarAtramari.ndamAH || 19||

aShTame.ahani samprApte tamRRiShiM lokavishrutam |
Amantrya vRRiShaparvANaM prasthAnaM samarochayan || 20||

ekaikashashcha tAnviprAnnivedya vRRiShaparvaNe |
nyAsabhUtAnyathAkAlaM bandhUniva susatkRRitAn || 21||

tataste varavastrANi shubhAnyAbharaNAni cha |
nyadadhuH pANDavAstasminnAshrame vRRiShaparvaNaH || 22||

atItAnAgate vidvAnkushalaH sarvadharmavit |
anvashAsatsa dharmaj~naH putravadbharatarShabhAn || 23||

te.anuj~nAtA mahAtmAnaH prayayurdishamuttarAm |
kRRiShNayA sahitA vIrA brAhmaNaishcha mahAtmabhiH || 24||

tAnprasthitAnanvagachChadvRRiShaparvA mahIpatiH || 24||

upanyasya mahAtejA viprebhyaH pANDavA.nstadA |
anusa.nsAdhya kaunteyAnAshIrbhirabhinandya cha || 25||

vRRiShaparvA nivavRRite panthAnamupadishya cha || 25||

nAnAmRRigagaNairjuShTaM kaunteyaH satyavikramaH |
padAtirbhrAtRRibhiH sArdhaM prAtiShThata yudhiShThiraH || 26||

nAnAdrumanirodheShu vasantaH shailasAnuShu |
parvataM vivishuH shvetaM chaturthe.ahani pANDavAH || 27||

mahAbhraghanasa~NkAshaM salilopahitaM shubham |
maNikA~nchanaramyaM cha shailaM nAnAsamuchChrayam || 28||

te samAsAdya panthAnaM yathoktaM vRRiShaparvaNA |
anusasruryathoddeshaM pashyanto vividhAnnagAn || 29||

uparyupari shailasya guhAH paramadurgamAH |
sudurgamA.nste subahUnsukhenaivAbhichakramuH || 30||

dhaumyaH kRRiShNA cha pArthAshcha lomashashcha mahAnRRiShiH |
agamansahitAstatra na kashchidavahIyate || 31||

te mRRigadvijasa~NghuShTaM nAnAdvijasamAkulam |
shAkhAmRRigagaNaishchaiva sevitaM sumanoharam || 32||

puNyaM padmasaropetaM sapalvalamahAvanam |
upatasthurmahAvIryA mAlyavantaM mahAgirim || 33||

tataH kimpuruShAvAsaM siddhachAraNasevitam |
dadRRishurhRRiShTaromANaH parvataM gandhamAdanam || 34||

vidyAdharAnucharitaM kiMnarIbhistathaiva cha |
gajasiMhasamAkIrNamudIrNasharabhAyutam || 35||

upetamanyaishcha tadA mRRigairmRRiduninAdibhiH |
te gandhamAdanavanaM tannandanavanopamam || 36||

muditAH pANDutanayA manohRRidayanandanam |
vivishuH kramasho vIrA araNyaM shubhakAnanam || 37||

draupadIsahitA vIrAstaishcha viprairmahAtmabhiH |
shRRiNvantaH prItijananAnvalgUnmadakalA~nshubhAn || 38||

shrotraramyAnsumadhurA~nshabdAnkhagamukheritAn || 38||

sarvartuphalabhArADhyAnsarvartukusumojjvalAn |
pashyantaH pAdapA.nshchApi phalabhArAvanAmitAn || 39||

AmrAnAmrAtakAnphullAnnArikelAnsatindukAn |
ajAtakA.nstathA jIrAndADimAnbIjapUrakAn || 40||

panasA.NllikuchAnmochAnkharjUrAnAmravetasAn |
pArAvatA.nstathA kShaudrAnnIpA.nshchApi manoramAn || 41||

bilvAnkapitthA~njambU.nshcha kAshmarIrbadarIstathA |
plakShAnudumbaravaTAnashvatthAnkShIriNastathA || 42||

bhallAtakAnAmalakAnharItakabibhItakAn || 42||

i~NgudAnkaravIrA.nshcha tindukA.nshcha mahAphalAn |
etAnanyA.nshcha vividhAngandhamAdanasAnuShu || 43||

phalairamRRitakalpaistAnAchitAnsvAdubhistarUn |
tathaiva champakAshokAnketakAnbakulA.nstathA || 44||

puMnAgAnsaptaparNA.nshcha karNikArAnsaketakAn |
pATalAnkuTajAnramyAnmandArendIvarA.nstathA || 45||

pArijAtAnkovidArAndevadArutarU.nstathA |
shAlA.nstAlA.nstamAlA.nshcha priyAlAnbakulA.nstathA || 46||

shAlmalIH ki.nshukAshokA~nshi.nshapA.nstaralA.nstathA || 46||

chakoraiH shatapatraishcha bhRRi~NgarAjaistathA shukaiH |
kokilaiH kalavi~Nkaishcha hArItairjIvajIvakaiH || 47||

priyavrataishchAtakaishcha tathAnyairvividhaiH khagaiH |
shrotraramyaM sumadhuraM kUjadbhishchApyadhiShThitAn || 48||

sarA.nsi cha vichitrANi prasannasalilAni cha |
kumudaiH puNDarIkaishcha tathA kokanadotpalaiH || 49||

kahlAraiH kamalaishchaiva AchitAni samantataH || 49||

kadambaishchakravAkaishcha kurarairjalakukkuTaiH |
kAraNDavaiH plavairha.nsairbakairmadgubhireva cha || 50||

etaishchAnyaishcha kIrNAni samantAjjalachAribhiH || 50||

hRRiShTaistathA tAmarasarasAsavamadAlasaiH |
padmodarachyutarajaHki~njalkAruNara~njitaiH || 51||

madhurasvarairmadhukarairvirutAnkamalAkarAn |
pashyantaste manoramyAngandhamAdanasAnuShu || 52||

tathaiva padmaShaNDaishcha maNDiteShu samantataH |
shikhaNDinIbhiH sahitA.NllatAmaNDapakeShu cha || 53||

meghatUryaravoddAmamadanAkulitAnbhRRisham || 53||

kRRitvaiva kekAmadhuraM sa~NgItamadhurasvaram |
chitrAnkalApAnvistIrya savilAsAnmadAlasAn || 54||

mayUrAndadRRishushchitrAnnRRityato vanalAsakAn || 54||

kAntAbhiH sahitAnanyAnapashyanramataH sukham |
vallIlatAsa~NkaTeShu kaTakeShu sthitA.nstathA || 55||

kA.nshchichChakunajAtA.nshcha viTapeShUtkaTAnapi |
kalAparachitATopAnvichitramukuTAniva || 56||

vivareShu tarUNAM cha muditAndadRRishushcha te || 56||

sindhuvArAnathoddAmAnmanmathasyeva tomarAn |
suvarNakusumAkIrNAngirINAM shikhareShu cha || 57||

karNikArAnvirachitAnkarNapUrAnivottamAn |
athApashyankurabakAnvanarAjiShu puShpitAn || 58||

kAmavashyotsukakarAnkAmasyeva sharotkarAn || 58||

tathaiva vanarAjInAmudArAnrachitAniva |
virAjamAnA.nste.apashya.nstilakA.nstilakAniva || 59||

tathAna~NgasharAkArAnsahakArAnmanoramAn |
apashyanbhramarArAvAnma~njarIbhirvirAjitAn || 60||

hiraNyasadRRishaiH puShpairdAvAgnisadRRishairapi |
lohitaira~njanAbhaishcha vaiDUryasadRRishairapi || 61||

tathA shAlA.nstamAlA.nshcha pATalyo bakulAni cha |
mAlA iva samAsaktAH shailAnAM shikhareShu cha || 62||

evaM krameNa te vIrA vIkShamANAH samantataH |
gajasa~NghasamAbAdhaM siMhavyAghrasamAyutam || 63||

sharabhonnAdasa~NghuShTaM nAnArAvaninAditam |
sarvartuphalapuShpADhyaM gandhamAdanasAnuShu || 64||

pItA bhAsvaravarNAbhA babhUvurvanarAjayaH |
nAtra kaNTakinaH kechinnAtra kechidapuShpitAH || 65||

snigdhapatraphalA vRRikShA gandhamAdanasAnuShu || 65||

vimalasphaTikAbhAni pANDurachChadanairdvijaiH |
rAjaha.nsairupetAni sArasAbhirutAni cha || 66||

sarA.nsi saritaH pArthAH pashyantaH shailasAnuShu || 66||

padmotpalavichitrANi sukhasparshajalAni cha |
gandhavanti cha mAlyAni rasavanti phalAni cha || 67||

atIva vRRikShA rAjante puShpitAH shailasAnuShu || 67||

ete chAnye cha bahavastatra kAnanajA drumAH |
latAshcha vividhAkArAH patrapuShpaphalochchayAH || 68||

yudhiShThirastu tAnvRRikShAnpashyamAno nagottame |
bhImasenamidaM vAkyamabravInmadhurAkSharam || 69||

pashya bhIma shubhAndeshAndevAkrIDAnsamantataH |
amAnuShagatiM prAptAH sa.nsiddhAH sma vRRikodara || 70||

latAbhishchaiva bahvIbhiH puShpitAH pAdapottamAH |
sa.nshliShTAH pArtha shobhante gandhamAdanasAnuShu || 71||

shikhaNDinIbhishcharatAM sahitAnAM shikhaNDinAm |
nardatAM shRRiNu nirghoShaM bhIma parvatasAnuShu || 72||

chakorAH shatapatrAshcha mattakokilashArikAH |
patriNaH puShpitAnetAnsa.nshliShyanti mahAdrumAn || 73||

raktapItAruNAH pArtha pAdapAgragatA dvijAH |
parasparamudIkShante bahavo jIvajIvakAH || 74||

haritAruNavarNAnAM shAdvalAnAM samantataH |
sArasAH pratidRRishyante shailaprasravaNeShvapi || 75||

vadanti madhurA vAchaH sarvabhUtamanonugAH |
bhRRi~NgarAjopachakrAshcha lohapRRiShThAshcha patriNaH || 76||

chaturviShANAH padmAbhAH ku~njarAH sakareNavaH |
ete vaiDUryavarNAbhaM kShobhayanti mahatsaraH || 77||

bahutAlasamutsedhAH shailashRRi~NgAtparichyutAH |
nAnAprasravaNebhyashcha vAridhArAH patantyamUH || 78||

bhAskarAbhaprabhA bhIma shAradAbhraghanopamAH |
shobhayanti mahAshailaM nAnArajatadhAtavaH || 79||

kvachida~njanavarNAbhAH kvachitkA~nchanasaMnibhAH |
dhAtavo haritAlasya kvachiddhi~Ngulakasya cha || 80||

manaHshilAguhAshchaiva sandhyAbhranikaropamAH |
shashalohitavarNAbhAH kvachidgairikadhAtavaH || 81||

sitAsitAbhrapratimA bAlasUryasamaprabhAH |
ete bahuvidhAH shailaM shobhayanti mahAprabhAH || 82||

gandharvAH saha kAntAbhiryathoktaM vRRiShaparvaNA |
dRRishyante shailashRRi~NgeShu pArtha kimpuruShaiH saha || 83||

gItAnAM talatAlAnAM yathA sAmnAM cha nisvanaH |
shrUyate bahudhA bhIma sarvabhUtamanoharaH || 84||

mahAga~NgAmudIkShasva puNyAM devanadIM shubhAm |
kalaha.nsagaNairjuShTAmRRiShikiMnarasevitAm || 85||

dhAtubhishcha saridbhishcha kiMnarairmRRigapakShibhiH |
gandharvairapsarobhishcha kAnanaishcha manoramaiH || 86||

vyAlaishcha vividhAkAraiH shatashIrShaiH samantataH |
upetaM pashya kaunteya shailarAjamari.ndama || 87||

te prItamanasaH shUrAH prAptA gatimanuttamAm |
nAtRRipyanparvatendrasya darshanena parantapAH || 88||

upetamatha mAlyaishcha phalavadbhishcha pAdapaiH |
ArShTiSheNasya rAjarSherAshramaM dadRRishustadA || 89||

tatastaM tIvratapasaM kRRishaM dhamanisantatam |
pAragaM sarvadharmANAmArShTiSheNamupAgaman || 90||

\hrule

\medskip
                  156
\medskip

vaishampAyana uvAcha||

yudhiShThirastamAsAdya tapasA dagdhakilbiSham |
abhyavAdayata prItaH shirasA nAma kIrtayan || 1||

tataH kRRiShNA cha bhImashcha yamau chApi yashasvinau |
shirobhiH prApya rAjarShiM parivAryopatasthire || 2||

tathaiva dhaumyo dharmaj~naH pANDavAnAM purohitaH |
yathAnyAyamupAkrAntastamRRiShiM sa.nshitavratam || 3||

anvajAnAtsa dharmaj~no munirdivyena chakShuShA |
pANDoH putrAnkurushreShThAnAsyatAmiti chAbravIt || 4||

kurUNAmRRiShabhaM prAj~naM pUjayitvA mahAtapAH |
saha bhrAtRRibhirAsInaM paryapRRichChadanAmayam || 5||

nAnRRite kuruShe bhAvaM kachchiddharme cha vartase |
matApitroshcha te vRRittiH kachchitpArtha na sIdati || 6||

kachchitte guravaH sarve vRRiddhA vaidyAshcha pUjitAH |
kachchinna kuruShe bhAvaM pArtha pApeShu karmasu || 7||

sukRRitaM pratikartuM cha kachchiddhAtuM cha duShkRRitam |
yathAnyAyaM kurushreShTha jAnAsi na cha katthase || 8||

yathArhaM mAnitAH kachchittvayA nandanti sAdhavaH |
vaneShvapi vasankachchiddharmamevAnuvartase || 9||

kachchiddhaumyastvadAchArairna pArtha paritapyate |
dAnadharmatapaHshauchairArjavena titikShayA || 10||

pitRRipaitAmahaM vRRittaM kachchitpArthAnuvartase |
kachchidrAjarShiyAtena pathA gachChasi pANDava || 11||

sve sve kila kule jAte putre naptari vA punaH |
pitaraH pitRRilokasthAH shochanti cha hasanti cha || 12||

kiM nvasya duShkRRite.asmAbhiH samprAptavyaM bhaviShyati |
kiM chAsya sukRRite.asmAbhiH prAptavyamiti shobhanam || 13||

pitA mAtA tathaivAgnirgururAtmA cha pa~nchamaH |
yasyaite pUjitAH pArtha tasya lokAvubhau jitau || 14||

abbhakShA vAyubhakShAshcha plavamAnA vihAyasA |
juShante parvatashreShThamRRiShayaH parvasandhiShu || 15||

kAminaH saha kAntAbhiH parasparamanuvratAH |
dRRishyante shailashRRi~NgasthAstathA kimpuruShA nRRipa || 16||

arajA.nsi cha vAsA.nsi vasAnAH kaushikAni cha |
dRRishyante bahavaH pArtha gandharvApsarasAM gaNAH || 17||

vidyAdharagaNAshchaiva sragviNaH priyadarshanAH |
mahoragagaNAshchaiva suparNAshchoragAdayaH || 18||

asya chopari shailasya shrUyate parvasandhiShu |
bherIpaNavasha~NkhAnAM mRRida~NgAnAM cha nisvanaH || 19||

ihasthaireva tatsarvaM shrotavyaM bharatarShabhAH |
na kAryA vaH katha~nchitsyAttatrAbhisaraNe matiH || 20||

na chApyataH paraM shakyaM gantuM bharatasattamAH |
vihAro hyatra devAnAmamAnuShagatistu sA || 21||

IShachchapalakarmANaM manuShyamiha bhArata |
dviShanti sarvabhUtAni tADayanti cha rAkShasAH || 22||

abhyatikramya shikharaM shailasyAsya yudhiShThira |
gatiH paramasiddhAnAM devarShINAM prakAshate || 23||

chApalAdiha gachChantaM pArtha yAnamataH param |
ayaHshUlAdibhirghnanti rAkShasAH shatrusUdana || 24||

apsarobhiH parivRRitaH samRRiddhyA naravAhanaH |
iha vaishravaNastAta parvasandhiShu dRRishyate || 25||

shikhare taM samAsInamadhipaM sarvarakShasAm |
prekShante sarvabhUtAni bhAnumantamivoditam || 26||

devadAnavasiddhAnAM tathA vaishravaNasya cha |
gireH shikharamudyAnamidaM bharatasattama || 27||

upAsInasya dhanadaM tumburoH parvasandhiShu |
gItasAmasvanastAta shrUyate gandhamAdane || 28||

etadeva.nvidhaM chitramiha tAta yudhiShThira |
prekShante sarvabhUtAni bahushaH parvasandhiShu || 29||

bhu~njAnAH sarvabhojyAni rasavanti phalAni cha |
vasadhvaM pANDavashreShThA yAvadarjunadarshanam || 30||

na tAta chapalairbhAvyamiha prAptaiH katha~nchana |
uShitveha yathAkAmaM yathAshraddhaM vihRRitya cha || 31||

tataH shastrabhRRitAM shreShTha pRRithivIM pAlayiShyasi || 31||

\hrule

\medskip
                  157
\medskip

janamejaya uvAcha||

pANDoH putrA mahAtmAnaH sarve divyaparAkramAH |
kiyantaM kAlamavasanparvate gandhamAdane || 1||

kAni chAbhyavahAryANi tatra teShAM mahAtmanAm |
vasatAM lokavIrANAmAsa.nstadbrUhi sattama || 2||

vistareNa cha me sha.nsa bhImasenaparAkramam |
yadyachchakre mahAbAhustasminhaimavate girau || 3||

na khalvAsItpunaryuddhaM tasya yakShairdvijottama || 3||

kachchitsamAgamasteShAmAsIdvaishravaNena cha |
tatra hyAyAti dhanada ArShTiSheNo yathAbravIt || 4||

etadichChAmyahaM shrotuM vistareNa tapodhana |
na hi me shRRiNvatastRRiptirasti teShAM vicheShTitam || 5||

vaishampAyana uvAcha||

etadAtmahitaM shrutvA tasyApratimatejasaH |
shAsanaM satataM chakrustathaiva bharatarShabhAH || 6||

bhu~njAnA munibhojyAni rasavanti phalAni cha |
shuddhabANahatAnAM cha mRRigANAM pishitAnyapi || 7||

medhyAni himavatpRRiShThe madhUni vividhAni cha |
evaM te nyavasa.nstatra pANDavA bharatarShabhAH || 8||

tathA nivasatAM teShAM pa~nchamaM varShamabhyagAt |
shRRiNvatAM lomashoktAni vAkyAni vividhAni cha || 9||

kRRityakAla upasthAsya iti choktvA ghaTotkachaH |
rAkShasaiH sahitaH sarvaiH pUrvameva gataH prabho || 10||

ArShTiSheNAshrame teShAM vasatAM vai mahAtmanAm |
agachChanbahavo mAsAH pashyatAM mahadadbhutam || 11||

taistatra ramamANaishcha viharadbhishcha pANDavaiH |
prItimanto mahAbhAgA munayashchAraNAstathA || 12||

AjagmuH pANDavAndraShTuM siddhAtmAno yatavratAH |
taistaiH saha kathAshchakrurdivyA bharatasattamAH || 13||

tataH katipayAhasya mahAhradanivAsinam |
RRiddhimantaM mahAnAgaM suparNaH sahasAharat || 14||

prAkampata mahAshailaH prAmRRidyanta mahAdrumAH |
dadRRishuH sarvabhUtAni pANDavAshcha tadadbhutam || 15||

tataH shailottamasyAgrAtpANDavAnprati mArutaH |
avahatsarvamAlyAni gandhavanti shubhAni cha || 16||

tatra puShpANi divyAni suhRRidbhiH saha pANDavAH |
dadRRishuH pa~ncha varNAni draupadI cha yashasvinI || 17||

bhImasenaM tataH kRRiShNA kAle vachanamabravIt |
vivikte parvatoddeshe sukhAsInaM mahAbhujam || 18||

suparNAnilavegena shvasanena mahAbalAt |
pa~nchavarNAni pAtyante puShpANi bharatarShabha || 19||

pratyakShaM sarvabhUtAnAM nadImashvarathAM prati || 19||

khANDave satyasandhena bhrAtrA tava nareshvara |
gandharvoragarakShA.nsi vAsavashcha nivAritaH || 20||

hatA mAyAvinashchogrA dhanuH prAptaM cha gANDivam || 20||

tavApi sumahattejo mahadbAhubalaM cha te |
aviShahyamanAdhRRiShyaM shatakratubalopamam || 21||

tvadbAhubalavegena trAsitAH sarvarAkShasAH |
hitvA shailaM prapadyantAM bhImasena disho dasha || 22||

tataH shailottamasyAgraM chitramAlyadharaM shivam |
vyapetabhayasaMmohAH pashyantu suhRRidastava || 23||

evaM praNihitaM bhIma chirAtprabhRRiti me manaH |
draShTumichChAmi shailAgraM tvadbAhubalamAshritA || 24||

tataH kShiptamivAtmAnaM draupadyA sa parantapaH |
nAmRRiShyata mahAbAhuH prahAramiva sadgavaH || 25||

siMharShabhagatiH shrImAnudAraH kanakaprabhaH |
manasvI balavAndRRipto mAnI shUrashcha pANDavaH || 26||

lohitAkShaH pRRithuvya.nso mattavAraNavikramaH |
siMhadaMShTro bRRihatskandhaH shAlapota ivodgataH || 27||

mahAtmA chArusarvA~NgaH kambugrIvo mahAbhujaH |
rukmapRRiShThaM dhanuH khaDgaM tUNA.nshchApi parAmRRishat || 28||

kesarIva yathotsiktaH prabhinna iva vAraNaH |
vyapetabhayasaMmohaH shailamabhyapatadbalI || 29||

taM mRRigendramivAyAntaM prabhinnamiva vAraNam |
dadRRishuH sarvabhUtAni bANakhaDgadhanurdharam || 30||

draupadyA vardhayanharShaM gadAmAdAya pANDavaH |
vyapetabhayasaMmohaH shailarAjaM samAvishat || 31||

na glAnirna cha kAtaryaM na vaiklavyaM na matsaraH |
kadAchijjuShate pArthamAtmajaM mAtarishvanaH || 32||

tadekAyanamAsAdya viShamaM bhImadarshanam |
bahutAlochChrayaM shRRi~NgamAruroha mahAbalaH || 33||

sa kiMnaramahAnAgamunigandharvarAkShasAn |
harShayanparvatasyAgramAsasAda mahAbalaH || 34||

tatra vaishravaNAvAsaM dadarsha bharatarShabhaH |
kA~nchanaiH sphATikAkArairveshmabhiH samala~NkRRitam || 35||

modayansarvabhUtAni gandhamAdanasambhavaH |
sarvagandhavahastatra mArutaH susukho vavau || 36||

chitrA vividhavarNAbhAshchitrama~njaridhAriNaH |
achintyA vividhAstatra drumAH paramashobhanAH || 37||

ratnajAlaparikShiptaM chitramAlyadharaM shivam |
rAkShasAdhipateH sthAnaM dadarsha bharatarShabhaH || 38||

gadAkhaDgadhanuShpANiH samabhityaktajIvitaH |
bhImaseno mahAbAhustasthau giririvAchalaH || 39||

tataH sha~NkhamupAdhmAsIddviShatAM lomaharShaNam |
jyAghoShatalaghoShaM cha kRRitvA bhUtAnyamohayat || 40||

tataH saMhRRiShTaromANaH shabdaM tamabhidudruvuH |
yakSharAkShasagandharvAH pANDavasya samIpataH || 41||

gadAparighanistri.nshashaktishUlaparashvadhAH |
pragRRihItA vyarochanta yakSharAkShasabAhubhiH || 42||

tataH pravavRRite yuddhaM teShAM tasya cha bhArata |
taiH prayuktAnmahAkAyaiH shaktishUlaparashvadhAn || 43||

bhallairbhImaH prachichCheda bhImavegataraistataH || 43||

antarikShacharANAM cha bhUmiShThAnAM cha garjatAm |
sharairvivyAdha gAtrANi rAkShasAnAM mahAbalaH || 44||

sA lohitamahAvRRiShTirabhyavarShanmahAbalam |
kAyebhyaH prachyutA dhArA rAkShasAnAM samantataH || 45||

bhImabAhubalotsRRiShTairbahudhA yakSharakShasAm |
vinikRRittAnyadRRishyanta sharIrANi shirA.nsi cha || 46||

prachChAdyamAnaM rakShobhiH pANDavaM priyadarshanam |
dadRRishuH sarvabhUtAni sUryamabhragaNairiva || 47||

sa rashmibhirivAdityaH sharairarinighAtibhiH |
sarvAnArChanmahAbAhurbalavAnsatyavikramaH || 48||

abhitarjayamAnAshcha ruvantashcha mahAravAn |
na mohaM bhImasenasya dadRRishuH sarvarAkShasAH || 49||

te sharaiH kShatasarvA~NgA bhImasenabhayArditAH |
bhImamArtasvaraM chakrurviprakIrNamahAyudhAH || 50||

utsRRijya te gadAshUlAnasishaktiparashvadhAn |
dakShiNAM dishamAjagmustrAsitA dRRiDhadhanvanA || 51||

tatra shUlagadApANirvyUDhorasko mahAbhujaH |
sakhA vaishravaNasyAsInmaNimAnnAma rAkShasaH || 52||

adarshayadadhIkAraM pauruShaM cha mahAbalaH |
sa tAndRRiShTvA parAvRRittAnsmayamAna ivAbravIt || 53||

ekena bahavaH sa~Nkhye mAnuSheNa parAjitAH |
prApya vaishravaNAvAsaM kiM vakShyatha dhaneshvaram || 54||

evamAbhAShya tAnsarvAnnyavartata sa rAkShasaH |
shaktishUlagadApANirabhyadhAvachcha pANDavam || 55||

tamApatantaM vegena prabhinnamiva vAraNam |
vatsadantaistribhiH pArshve bhImasenaH samarpayat || 56||

maNimAnapi sa~NkruddhaH pragRRihya mahatIM gadAm |
prAhiNodbhImasenAya parikShipya mahAbalaH || 57||

vidyudrUpAM mahAghorAmAkAshe mahatIM gadAm |
sharairbahubhirabhyarChadbhImasenaH shilAshitaiH || 58||

pratyahanyanta te sarve gadAmAsAdya sAyakAH |
na vegaM dhArayAmAsurgadAvegasya vegitAH || 59||

gadAyuddhasamAchAraM budhyamAnaH sa vIryavAn |
vya.nsayAmAsa taM tasya prahAraM bhImavikramaH || 60||

tataH shaktiM mahAghorAM rukmadaNDAmayasmayIm |
tasminnevAntare dhImAnprajahArAtha rAkShasaH || 61||

sA bhujaM bhImanirhrAdA bhittvA bhImasya dakShiNam |
sAgnijvAlA mahAraudrA papAta sahasA bhuvi || 62||

so.atividdho maheShvAsaH shaktyAmitaparAkramaH |
gadAM jagrAha kauravyo gadAyuddhavishAradaH || 63||

tAM pragRRihyonnadanbhImaH sarvashaikyAyasIM gadAm |
tarasA so.abhidudrAva maNimantaM mahAbalam || 64||

dIpyamAnaM mahAshUlaM pragRRihya maNimAnapi |
prAhiNodbhImasenAya vegena mahatA nadan || 65||

bha~NktvA shUlaM gadAgreNa gadAyuddhavishAradaH |
abhidudrAva taM tUrNaM garutmAniva pannagam || 66||

so.antarikShamabhiplutya vidhUya sahasA gadAm |
prachikShepa mahAbAhurvinadya raNamUrdhani || 67||

sendrAshanirivendreNa visRRiShTA vAtaraMhasA |
hatvA rakShaH kShitiM prApya kRRityeva nipapAta ha || 68||

taM rAkShasaM bhImabalaM bhImasenena pAtitam |
dadRRishuH sarvabhUtAni siMheneva gavAM patim || 69||

taM prekShya nihataM bhUmau hatasheShA nishAcharAH |
bhImamArtasvaraM kRRitvA jagmuH prAchIM dishaM prati || 70||

\hrule

\medskip
                  158
\medskip

vaishampAyana uvAcha||

shrutvA bahuvidhaiH shabdairnAdyamAnA girerguhAH |
ajAtashatruH kaunteyo mAdrIputrAvubhAvapi || 1||

dhaumyaH kRRiShNA cha viprAshcha sarve cha suhRRidastathA |
bhImasenamapashyantaH sarve vimanaso.abhavan || 2||

draupadImArShTiSheNAya pradAya tu mahArathAH |
sahitAH sAyudhAH shUrAH shailamAruruhustadA || 3||

tataH samprApya shailAgraM vIkShamANA mahArathAH |
dadRRishuste maheShvAsA bhImasenamari.ndamam || 4||

sphuratashcha mahAkAyAngatasattvA.nshcha rAkShasAn |
mahAbalAnmahAghorAnbhImasenena pAtitAn || 5||

shushubhe sa mahAbAhurgadAkhaDgadhanurdharaH |
nihatya samare sarvAndAnavAnmaghavAniva || 6||

tataste samatikramya pariShvajya vRRikodaram |
tatropavivishuH pArthAH prAptA gatimanuttamAm || 7||

taishchaturbhirmaheShvAsairgirishRRi~Ngamashobhata |
lokapAlairmahAbhAgairdivaM devavarairiva || 8||

kuberasadanaM dRRiShTvA rAkShasA.nshcha nipAtitAn |
bhrAtA bhrAtaramAsInamabhyabhAShata pANDavam || 9||

sAhasAdyadi vA mohAdbhIma pApamidaM kRRitam |
naitatte sadRRishaM vIra muneriva mRRiShAvachaH || 10||

rAjadviShTaM na kartavyamiti dharmavido viduH |
tridashAnAmidaM dviShTaM bhImasena tvayA kRRitam || 11||

arthadharmAvanAdRRitya yaH pApe kurute manaH |
karmaNAM pArtha pApAnAM sa phalaM vindate dhruvam || 12||

punarevaM na kartavyaM mama chedichChasi priyam || 12||

evamuktvA sa dharmAtmA bhrAtA bhrAtaramachyutam |
arthatattvavibhAgaj~naH kuntIputro yudhiShThiraH || 13||

virarAma mahAtejAstamevArthaM vichintayan || 13||

tatastu hatashiShTA ye bhImasenena rAkShasAH |
sahitAH pratyapadyanta kuberasadanaM prati || 14||

te javena mahAvegAH prApya vaishravaNAlayam |
bhImamArtasvaraM chakrurbhImasenabhayArditAH || 15||

nyastashastrAyudhAH shrAntAH shoNitAktaparichChadAH |
prakIrNamUrdhajA rAjanyakShAdhipatimabruvan || 16||

gadAparighanistri.nshatomaraprAsayodhinaH |
rAkShasA nihatAH sarve tava deva puraHsarAH || 17||

pramRRidya tarasA shailaM mAnuSheNa dhaneshvara |
ekena sahitAH sa~Nkhye hatAH krodhavashA gaNAH || 18||

pravarA rakShasendrANAM yakShANAM cha dhanAdhipa |
sherate nihatA deva gatasattvAH parAsavaH || 19||

labdhaH shailo vayaM muktA maNimA.nste sakhA hataH |
mAnuSheNa kRRitaM karma vidhatsva yadanantaram || 20||

sa tachChrutvA tu sa~NkruddhaH sarvayakShagaNAdhipaH |
kopasa.nraktanayanaH kathamityabravIdvachaH || 21||

dvitIyamaparAdhyantaM bhImaM shrutvA dhaneshvaraH |
chukrodha yakShAdhipatiryujyatAmiti chAbravIt || 22||

athAbhraghanasa~NkAshaM girikUTamivochChritam |
hayaiH sa.nyojayAmAsurgAndharvairuttamaM ratham || 23||

tasya sarvaguNopetA vimalAkShA hayottamAH |
tejobalajavopetA nAnAratnavibhUShitAH || 24||

shobhamAnA rathe yuktAstariShyanta ivAshugAH |
harShayAmAsuranyonyami~NgitairvijayAvahaiH || 25||

sa tamAsthAya bhagavAnrAjarAjo mahAratham |
prayayau devagandharvaiH stUyamAno mahAdyutiH || 26||

taM prayAntaM mahAtmAnaM sarvayakShadhanAdhipam |
raktAkShA hemasa~NkAshA mahAkAyA mahAbalAH || 27||

sAyudhA baddhanistri.nshA yakShA dashashatAyutAH |
javena mahatA vIrAH parivAryopatasthire || 28||

taM mahAntamupAyAntaM dhaneshvaramupAntike |
dadRRishurhRRiShTaromANaH pANDavAH priyadarshanam || 29||

kuberastu mahAsattvAnpANDoH putrAnmahArathAn |
AttakArmukanistri.nshAndRRiShTvA prIto.abhavattadA || 30||

te pakShiNa ivotpatya gireH shRRi~NgaM mahAjavAH |
tasthusteShAM samabhyAshe dhaneshvarapuraHsarAH || 31||

tatastaM hRRiShTamanasaM pANDavAnprati bhArata |
samIkShya yakShagandharvA nirvikArA vyavasthitAH || 32||

pANDavAshcha mahAtmAnaH praNamya dhanadaM prabhum |
nakulaH sahadevashcha dharmaputrashcha dharmavit || 33||

aparAddhamivAtmAnaM manyamAnA mahArathAH |
tasthuH prA~njalayaH sarve parivArya dhaneshvaram || 34||

shayyAsanavaraM shrImatpuShpakaM vishvakarmaNA |
vihitaM chitraparyantamAtiShThata dhanAdhipaH || 35||

tamAsInaM mahAkAyAH sha~NkukarNA mahAjavAH |
upopavivishuryakShA rAkShasAshcha sahasrashaH || 36||

shatashashchApi gandharvAstathaivApsarasAM gaNAH |
parivAryopatiShThanta yathA devAH shatakratum || 37||

kA~nchanIM shirasA bibhradbhImasenaH srajaM shubhAm |
bANakhaDgadhanuShpANirudaikShata dhanAdhipam || 38||

na bhIrbhImasya na glAnirvikShatasyApi rAkShasaiH |
AsIttasyAmavasthAyAM kuberamapi pashyataH || 39||

AdadAnaM shitAnbANAnyoddhukAmamavasthitam |
dRRiShTvA bhImaM dharmasutamabravInnaravAhanaH || 40||

vidustvAM sarvabhUtAni pArtha bhUtahite ratam |
nirbhayashchApi shailAgre vasa tvaM saha bandhubhiH || 41||

na cha manyustvayA kAryo bhImasenasya pANDava |
kAlenaite hatAH pUrvaM nimittamanujastava || 42||

vrIDA chAtra na kartavyA sAhasaM yadidaM kRRitam |
dRRiShTashchApi suraiH pUrvaM vinAsho yakSharakShasAm || 43||

na bhImasene kopo me prIto.asmi bharatarShabha |
karmaNAnena bhImasya mama tuShTirabhUtpurA || 44||

evamuktvA tu rAjAnaM bhImasenamabhAShata |
naitanmanasi me tAta vartate kurusattama || 45||

yadidaM sAhasaM bhIma kRRiShNArthe kRRitavAnasi || 45||

mAmanAdRRitya devA.nshcha vinAshaM yakSharakShasAm |
svabAhubalamAshritya tenAhaM prItimA.nstvayi || 46||

shApAdasmi vinirmukto ghorAdadya vRRikodara || 46||

ahaM pUrvamagastyena kruddhena paramarShiNA |
shapto.aparAdhe kasmi.nshchittasyaiShA niShkRRitiH kRRitA || 47||

dRRiShTo hi mama sa~NkleshaH purA pANDavanandana |
na tavAtrAparAdho.asti katha~nchidapi shatruhan || 48||

yudhiShThira uvAcha||

kathaM shapto.asi bhagavannagastyena mahAtmanA |
shrotumichChAmyahaM deva tavaitachChApakAraNam || 49||

idaM chAshcharyabhUtaM me yatkrodhAttasya dhImataH |
tadaiva tvaM na nirdagdhaH sabalaH sapadAnugaH || 50||

vaishravaNa uvAcha||

devatAnAmabhUnmantraH kushavatyAM nareshvara |
vRRitastatrAhamagamaM mahApadmashataistribhiH || 51||

yakShANAM ghorarUpANAM vividhAyudhadhAriNAm || 51||

adhvanyahamathApashyamagastyamRRiShisattamam |
ugraM tapastapasyantaM yamunAtIramAshritam || 52||

nAnApakShigaNAkIrNaM puShpitadrumashobhitam || 52||

tamUrdhvabAhuM dRRiShTvA tu sUryasyAbhimukhaM sthitam |
tejorAshiM dIpyamAnaM hutAshanamivaidhitam || 53||

rAkShasAdhipatiH shrImAnmaNimAnnAma me sakhA |
maurkhyAdaj~nAnabhAvAchcha darpAnmohAchcha bhArata || 54||

nyaShThIvadAkAshagato maharShestasya mUrdhani || 54||

sa kopAnmAmuvAchedaM dishaH sarvA dahanniva |
mAmavaj~nAya duShTAtmA yasmAdeSha sakhA tava || 55||

dharShaNAM kRRitavAnetAM pashyataste dhaneshvara |
tasmAtsahaibhiH sainyaiste vadhaM prApsyati mAnuShAt || 56||

tvaM chApyebhirhataiH sainyaiH kleshaM prApsyasi durmate |
tameva mAnuShaM dRRiShTvA kilbiShAdvipramokShyase || 57||

sainyAnAM tu tavaiteShAM putrapautrabalAnvitam |
na shApaM prApsyate ghoraM gachCha te.a.aj~nAM kariShyati || 58||

eSha shApo mayA prAptaH prAktasmAdRRiShisattamAt |
sa bhImena mahArAja bhrAtrA tava vimokShitaH || 59||

\hrule

\medskip
                  159
\medskip

vaishravaNa uvAcha||

yudhiShThira dhRRitirdAkShyaM deshakAlau parAkramaH |
lokatantravidhAnAnAmeSha pa~nchavidho vidhiH || 1||

dhRRitimantashcha dakShAshcha sve sve karmaNi bhArata |
parAkramavidhAnaj~nA narAH kRRitayuge.abhavan || 2||

dhRRitimAndeshakAlaj~naH sarvadharmavidhAnavit |
kShatriyaH kShatriyashreShTha pRRithivImanushAsti vai || 3||

ya evaM vartate pArtha puruShaH sarvakarmasu |
sa loke labhate vIra yashaH pretya cha sadgatim || 4||

deshakAlAntaraprepsuH kRRitvA shakraH parAkramam |
samprAptastridive rAjyaM vRRitrahA vasubhiH saha || 5||

pApAtmA pApabuddhiryaH pApamevAnuvartate |
karmaNAmavibhAgaj~naH pretya cheha cha nashyati || 6||

akAlaj~naH sudurmedhAH kAryANAmavisheShavit |
vRRithAchArasamArambhaH pretya cheha cha nashyati || 7||

sAhase vartamAnAnAM nikRRitInAM durAtmanAm |
sarvasAmarthyalipsUnAM pApo bhavati nishchayaH || 8||

adharmaj~no.avaliptashcha bAlabuddhiramarShaNaH |
nirbhayo bhImaseno.ayaM taM shAdhi puruSharShabha || 9||

ArShTiSheNasya rAjarSheH prApya bhUyastvamAshramam |
tAmisraM prathamaM pakShaM vItashokabhayo vasa || 10||

alakAH saha gandharvairyakShaishcha saha rAkShasaiH |
manniyuktA manuShyendra sarve cha girivAsinaH || 11||

rakShantu tvA mahAbAho sahitaM dvijasattamaiH || 11||

sAhaseShu cha santiShThanniha shaile vRRikodaraH |
vAryatAM sAdhvayaM rAja.nstvayA dharmabhRRitAM vara || 12||

itaH paraM cha rAjendra drakShyanti vanagocharAH |
upasthAsyanti cha sadA rakShiShyanti cha sarvashaH || 13||

tathaiva chAnnapAnAni svAdUni cha bahUni cha |
upasthAsyanti vo gRRihya matpreShyAH puruSharShabha || 14||

yathA jiShNurmahendrasya yathA vAyorvRRikodaraH |
dharmasya tvaM yathA tAta yogotpanno nijaH sutaH || 15||

AtmajAvAtmasampannau yamau chobhau yathAshvinoH |
rakShyAstadvanmamApIha yUyaM sarve yudhiShThira || 16||

arthatattvavibhAgaj~naH sarvadharmavisheShavit |
bhImasenAdavarajaH phalgunaH kushalI divi || 17||

yAH kAshchana matA lokeShvagryAH paramasampadaH |
janmaprabhRRiti tAH sarvAH sthitAstAta dhana~njaye || 18||

damo dAnaM balaM buddhirhrIrdhRRitisteja uttamam |
etAnyapi mahAsattve sthitAnyamitatejasi || 19||

na mohAtkurute jiShNuH karma pANDava garhitam |
na pArthasya mRRiShoktAni kathayanti narA nRRiShu || 20||

sa devapitRRigandharvaiH kurUNAM kIrtivardhanaH |
mAnitaH kurute.astrANi shakrasadmani bhArata || 21||

yo.asau sarvAnmahIpAlAndharmeNa vashamAnayat |
sa shantanurmahAtejAH pitustava pitAmahaH || 22||

prIyate pArtha pArthena divi gANDIvadhanvanA || 22||

samyakchAsau mahAvIryaH kuladhurya iva sthitaH |
pitR^IndevA.nstathA viprAnpUjayitvA mahAyashAH || 23||

sapta mukhyAnmahAmedhAnAharadyamunAM prati || 23||

adhirAjaH sa rAja.nstvAM shantanuH prapitAmahaH |
svargajichChakralokasthaH kushalaM paripRRichChati || 24||

vaishampAyana uvAcha||

tataH shaktiM gadAM khaDgaM dhanushcha bharatarShabha |
prAdhvaM kRRitvA namashchakre kuberAya vRRikodaraH || 25||

tato.abravIddhanAdhyakShaH sharaNyaH sharaNAgatam |
mAnahA bhava shatrUNAM suhRRidAM nandivardhanaH || 26||

sveShu veshmasu ramyeShu vasatAmitratApanAH |
kAmAnupahariShyanti yakShA vo bharatarShabhAH || 27||

shIghrameva guDAkeshaH kRRitAstraH puruSharShabhaH |
sAkShAnmaghavatA sRRiShTaH samprApsyati dhana~njayaH || 28||

evamuttamakarmANamanushiShya yudhiShThiram |
astaM girivarashreShThaM prayayau guhyakAdhipaH || 29||

taM paristomasa~NkIrNairnAnAratnavibhUShitaiH |
yAnairanuyayuryakShA rAkShasAshcha sahasrashaH || 30||

pakShiNAmiva nirghoShaH kuberasadanaM prati |
babhUva paramAshvAnAmairAvatapathe yatAm || 31||

te jagmustUrNamAkAshaM dhanAdhipativAjinaH |
prakarShanta ivAbhrANi pibanta iva mArutam || 32||

tatastAni sharIrANi gatasattvAni rakShasAm |
apAkRRiShyanta shailAgrAddhanAdhipatishAsanAt || 33||

teShAM hi shApakAlo.asau kRRito.agastyena dhImatA |
samare nihatAstasmAtsarve maNimatA saha || 34||

pANDavAstu mahAtmAnasteShu veshmasu tAM kShapAm |
sukhamUShurgatodvegAH pUjitAH sarvarAkShasaiH || 35||

\hrule

\medskip
                  160
\medskip

vaishampAyana uvAcha||

tataH sUryodaye dhaumyaH kRRitvAhnikamari.ndama |
ArShTiSheNena sahitaH pANDavAnabhyavartata || 1||

te.abhivAdyArShTiSheNasya pAdau dhaumyasya chaiva ha |
tataH prA~njalayaH sarve brAhmaNA.nstAnapUjayan || 2||

tato yudhiShThiraM dhaumyo gRRihItvA dakShiNe kare |
prAchIM dishamabhiprekShya maharShiridamabravIt || 3||

asau sAgaraparyantAM bhUmimAvRRitya tiShThati |
shailarAjo mahArAja mandaro.abhivirAjate || 4||

indravaishravaNAvetAM dishaM pANDava rakShataH |
parvataishcha vanAntaishcha kAnanaishchopashobhitAm || 5||

etadAhurmahendrasya rAj~no vaishravaNasya cha |
RRiShayaH sarvadharmaj~nAH sadma tAta manIShiNaH || 6||

atashchodyantamAdityamupatiShThanti vai prajAH |
RRiShayashchApi dharmaj~nAH siddhAH sAdhyAshcha devatAH || 7||

yamastu rAjA dharmAtmA sarvaprANabhRRitAM prabhuH |
pretasattvagatImetAM dakShiNAmAshrito disham || 8||

etatsa.nyamanaM puNyamatIvAdbhutadarshanam |
pretarAjasya bhavanamRRiddhyA paramayA yutam || 9||

yaM prApya savitA rAjansatyena pratitiShThati |
astaM parvatarAjAnametamAhurmanIShiNaH || 10||

etaM parvatarAjAnaM samudraM cha mahodadhim |
AvasanvaruNo rAjA bhUtAni parirakShati || 11||

udIchIM dIpayanneSha dishaM tiShThati kIrtimAn |
mahAmerurmahAbhAga shivo brahmavidAM gatiH || 12||

yasminbrahmasadashchaiva tiShThate cha prajApatiH |
bhUtAtmA visRRijansarvaM yatki~nchijja~NgamAgamam || 13||

yAnAhurbrahmaNaH putrAnmAnasAndakShasaptamAn |
teShAmapi mahAmeruH sthAnaM shivamanAmayam || 14||

atraiva pratitiShThanti punaratrodayanti cha |
sapta devarShayastAta vasiShThapramukhAH sadA || 15||

deshaM virajasaM pashya meroH shikharamuttamam |
yatrAtmatRRiptairadhyAste devaiH saha pitAmahaH || 16||

yamAhuH sarvabhUtAnAM prakRRiteH prakRRitiM dhruvam |
anAdinidhanaM devaM prabhuM nArAyaNaM param || 17||

brahmaNaH sadanAttasya paraM sthAnaM prakAshate |
devAshcha yatnAtpashyanti divyaM tejomayaM shivam || 18||

atyarkAnaladIptaM tatsthAnaM viShNormahAtmanaH |
svayaiva prabhayA rAjanduShprekShyaM devadAnavaiH || 19||

tadvai jyotIMShi sarvANi prApya bhAsanti no.api cha |
svayaM vibhuradInAtmA tatra hyabhivirAjate || 20||

yatayastatra gachChanti bhaktyA nArAyaNaM harim |
pareNa tapasA yuktA bhAvitAH karmabhiH shubhaiH || 21||

yogasiddhA mahAtmAnastamomohavivarjitAH |
tatra gatvA punarnemaM lokamAyAnti bhArata || 22||

sthAnametanmahAbhAga dhruvamakShayamavyayam |
Ishvarasya sadA hyetatpraNamAtra yudhiShThira || 23||

etaM jyotIMShi sarvANi prakarShanbhagavAnapi |
kurute vitamaskarmA Adityo.abhipradakShiNam || 24||

astaM prApya tataH sandhyAmatikramya divAkaraH |
udIchIM bhajate kAShThAM dishameSha vibhAvasuH || 25||

sa merumanuvRRittaH sanpunargachChati pANDava |
prA~NmukhaH savitA devaH sarvabhUtahite rataH || 26||

sa mAsaM vibhajankAlaM bahudhA parvasandhiShu |
tathaiva bhagavAnsomo nakShatraiH saha gachChati || 27||

evameSha parikramya mahAmerumatandritaH |
bhAvayansarvabhUtAni punargachChati mandaram || 28||

tathA tamisrahA devo mayUkhairbhAvaya~njagat |
mArgametadasambAdhamAdityaH parivartate || 29||

sisRRikShuH shishirANyeSha dakShiNAM bhajate disham |
tataH sarvANi bhUtAni kAlaH shishiramRRichChati || 30||

sthAvarANAM cha bhUtAnAM ja~NgamAnAM cha tejasA |
tejA.nsi samupAdatte nivRRittaH sanvibhAvasuH || 31||

tataH svedaH klamastandrI glAnishcha bhajate narAn |
prANibhiH satataM svapno hyabhIkShNaM cha niShevyate || 32||

evametadanirdeshyaM mArgamAvRRitya bhAnumAn |
punaH sRRijati varShANi bhagavAnbhAvayanprajAH || 33||

vRRiShTimArutasantApaiH sukhaiH sthAvaraja~NgamAn |
vardhayansumahAtejAH punaH pratinivartate || 34||

evameSha charanpArtha kAlachakramatandritaH |
prakarShansarvabhUtAni savitA parivartate || 35||

santatA gatiretasya naiSha tiShThati pANDava |
AdAyaiva tu bhUtAnAM tejo visRRijate punaH || 36||

vibhajansarvabhUtAnAmAyuH karma cha bhArata |
ahorAtrAnkalAH kAShThAH sRRijatyeSha sadA vibhuH || 37||

\hrule

\medskip
                  161
\medskip

vaishampAyana uvAcha||

tasminnagendre vasatAM tu teShAM  mahAtmanAM sadvratamAsthitAnAm |
ratiH pramodashcha babhUva teShAmAkA~NkShatAM darshanamarjunasya || 1||

tAnvIryayuktAnsuvishuddhasattvAMstejasvinaH satyadhRRitipradhAnAn |
samprIyamANA bahavo.abhijagmurgandharvasa~NghAshcha maharShayashcha || 2||

taM pAdapaiH puShpadharairupetaM  nagottamaM prApya mahArathAnAm |
manaHprasAdaH paramo babhUva  yathA divaM prApya marudgaNAnAm || 3||

mayUraha.nsasvananAditAni  puShpopakIrNAni mahAchalasya |
shRRi~NgANi sAnUni cha pashyamAnA  gireH paraM harShamavApya tasthuH || 4||

sAkShAtkubereNa kRRitAshcha tasminnagottame sa.nvRRitakUlarodhasaH |
kAdambakAraNDavaha.nsajuShTAH  padmAkulAH puShkariNIrapashyan || 5||

krIDApradeshA.nshcha samRRiddharUpAnsuchitramAlyAvRRitajAtashobhAn |
maNipravekAnsumanoharA.nshcha  yathA bhaveyurdhanadasya rAj~naH || 6||

anekavarNaishcha sugandhibhishcha  mahAdrumaiH santatamabhramAlibhiH |
tapaHpradhAnAH satataM charantaH  shRRi~NgaM gireshchintayituM na shekuH || 7||

svatejasA tasya nagottamasya  mahauShadhInAM cha tathA prabhAvAt |
vibhaktabhAvo na babhUva kashchidaharnishAnAM puruShapravIra || 8||

yamAsthitaH sthAvaraja~NgamAni  vibhAvasurbhAvayate.amitaujAH |
tasyodayaM chAstamayaM cha vIrAstatra sthitAste dadRRishurnRRisiMhAH || 9||

ravestamisrAgamanirgamA.nste  tathodayaM chAstamayaM cha vIrAH |
samAvRRitAH prekShya tamonudasya  gabhastijAlaiH pradisho dishashcha || 10||

svAdhyAyavantaH satatakriyAshcha  dharmapradhAnAshcha shuchivratAshcha |
satye sthitAstasya mahArathasya  satyavratasyAgamanapratIkShAH || 11||

ihaiva harSho.astu samAgatAnAM  kShipraM kRRitAstreNa dhana~njayena |
iti bruvantaH paramAshiShaste  pArthAstapoyogaparA babhUvuH || 12||

dRRiShTvA vichitrANi girau vanAni  kirITinaM chintayatAmabhIkShNam |
babhUva rAtrirdivasashcha teShAM  sa.nvatsareNaiva samAnarUpaH || 13||

yadaiva dhaumyAnumate mahAtmA  kRRitvA jaTAH pravrajitaH sa jiShNuH |
tadaiva teShAM na babhUva harShaH  kuto ratistadgatamAnasAnAm || 14||

bhrAturniyogAttu yudhiShThirasya  vanAdasau vAraNamattagAmI |
yatkAmyakAtpravrajitaH sa jiShNustadaiva te shokahatA babhUvuH || 15||

tathA tu taM chintayatAM sitAshvamastrArthinaM vAsavamabhyupetam |
mAso.atha kRRichChreNa tadA vyatItastasminnage bhArata bhAratAnAm || 16||

tataH kadAchiddharisamprayuktaM  mahendravAhaM sahasopayAtam |
vidyutprabhaM prekShya mahArathAnAM  harSho.arjunaM chintayatAM babhUva || 17||

sa dIpyamAnaH sahasAntarikShaM  prakAshayanmAtalisa~NgRRihItaH |
babhau maholkeva ghanAntarasthA  shikheva chAgnerjvalitA vidhUmA || 18||

tamAsthitaH sa.ndadRRishe kirITI  sragvI varANyAbharaNAni bibhrat |
dhana~njayo vajradharaprabhAvaH  shriyA jvalanparvatamAjagAma || 19||

sa shailamAsAdya kirITamAlI  mahendravAhAdavaruhya tasmAt |
dhaumyasya pAdAvabhivAdya pUrvamajAtashatrostadanantaraM cha || 20||

vRRikodarasyApi vavanda pAdau  mAdrIsutAbhyAmabhivAditashcha |
sametya kRRiShNAM parisAntvya chainAM  prahvo.abhavadbhrAturupahvare saH || 21||

babhUva teShAM paramaH praharShastenAprameyeNa samAgatAnAm |
sa chApi tAnprekShya kirITamAlI  nananda rAjAnamabhiprasha.nsan || 22||

yamAsthitaH sapta jaghAna pUgAnditeH sutAnAM namuchernihantA |
tamindravAhaM samupetya pArthAH  pradakShiNaM chakruradInasattvAH || 23||

te mAtaleshchakruratIva hRRiShTAH  satkAramagryaM surarAjatulyam |
sarvaM yathAvachcha divaukasastAnpaprachChurenaM kururAjaputrAH || 24||

tAnapyasau mAtalirabhyanandatpiteva putrAnanushiShya chainAn |
yayau rathenApratimaprabheNa  punaH sakAshaM tridiveshvarasya || 25||

gate tu tasminvaradevavAhe  shakrAtmajaH sarvaripupramAthI |
shakreNa dattAni dadau mahAtmA  mahAdhanAnyuttamarUpavanti || 26||

divAkarAbhANi vibhUShaNAni  prItaH priyAyai sutasomamAtre || 26||

tataH sa teShAM kurupu~NgavAnAM  teShAM cha sUryAgnisamaprabhANAm |
viprarShabhANAmupavishya madhye  sarvaM yathAvatkathayAM babhUva || 27||

evaM mayAstrANyupashikShitAni  shakrAchcha vAtAchcha shivAchcha sAkShAt |
tathaiva shIlena samAdhinA cha  prItAH surA me sahitAH sahendrAH || 28||

sa~NkShepato vai sa vishuddhakarmA  tebhyaH samAkhyAya divi pravesham |
mAdrIsutAbhyAM sahitaH kirITI  suShvApa tAmAvasatiM pratItaH || 29||

\hrule

\medskip
                  162
\medskip

vaishampAyana uvAcha||

etasminneva kAle tu sarvavAditranisvanaH |
babhUva tumulaH shabdastvantarikShe divaukasAm || 1||

rathanemisvanashchaiva ghaNTAshabdashcha bhArata |
pRRithagvyAlamRRigANAM cha pakShiNAM chaiva sarvashaH || 2||

taM samantAdanuyayurgandharvApsarasastathA |
vimAnaiH sUryasa~NkAshairdevarAjamari.ndamam || 3||

tataH sa haribhiryuktaM jAmbUnadapariShkRRitam |
meghanAdinamAruhya shriyA paramayA jvalan || 4||

pArthAnabhyAjagAmAshu devarAjaH pura.ndaraH |
Agatya cha sahasrAkSho rathAdavaruroha vai || 5||

taM dRRiShTvaiva mahAtmAnaM dharmarAjo yudhiShThiraH |
bhrAtRRibhiH sahitaH shrImAndevarAjamupAgamat || 6||

pUjayAmAsa chaivAtha vidhivadbhUridakShiNaH |
yathArhamamitAtmAnaM vidhidRRiShTena karmaNA || 7||

dhana~njayashcha tejasvI praNipatya pura.ndaram |
bhRRityavatpraNatastasthau devarAjasamIpataH || 8||

ApyAyata mahAtejAH kuntIputro yudhiShThiraH |
dhana~njayamabhiprekShya vinItaM sthitamantike || 9||

jaTilaM devarAjasya tapoyuktamakalmaSham |
harSheNa mahatAviShTaH phalgunasyAtha darshanAt || 10||

taM tathAdInamanasaM rAjAnaM harShasamplutam |
uvAcha vachanaM dhImAndevarAjaH pura.ndaraH || 11||

tvamimAM pRRithivIM rAjanprashAsiShyasi pANDava |
svasti prApnuhi kaunteya kAmyakaM punarAshramam || 12||

astrANi labdhAni cha pANDavena  sarvANi mattaH prayatena rAjan |
kRRitapriyashchAsmi dhana~njayena  jetuM na shakyastribhireSha lokaiH || 13||

evamuktvA sahasrAkShaH kuntIputraM yudhiShThiram |
jagAma tridivaM hRRiShTaH stUyamAno maharShibhiH || 14||

dhaneshvaragRRihasthAnAM pANDavAnAM samAgamam |
shakreNa ya imaM vidvAnadhIyIta samAhitaH || 15||

sa.nvatsaraM brahmachArI niyataH sa.nshitavrataH |
sa jIveta nirAbAdhaH susukhI sharadAM shatam || 16||

\hrule

\medskip
                  163
\medskip

vaishampAyana uvAcha||

yathAgataM gate shakre bhrAtRRibhiH saha sa~NgataH |
kRRiShNayA chaiva bIbhatsurdharmaputramapUjayat || 1||

abhivAdayamAnaM tu mUrdhnyupAghrAya pANDavam |
harShagadgadayA vAchA prahRRiShTo.arjunamabravIt || 2||

kathamarjuna kAlo.ayaM svarge vyatigatastava |
kathaM chAstrANyavAptAni devarAjashcha toShitaH || 3||

samyagvA te gRRihItAni kachchidastrANi bhArata |
kachchitsurAdhipaH prIto rudrashchAstrANyadAttava || 4||

yathA dRRiShTashcha te shakro bhagavAnvA pinAkadhRRik |
yathA chAstrANyavAptAni yathA chArAdhitashcha te || 5||

yathoktavA.nstvAM bhagavA~nshatakraturari.ndama |
kRRitapriyastvayAsmIti tachcha te kiM priyaM kRRitam || 6||

etadichChAmyahaM shrotuM vistareNa mahAdyute || 6||

yathA tuShTo mahAdevo devarAjashcha te.anagha |
yachchApi vajrapANeste priyaM kRRitamari.ndama || 7||

etadAkhyAhi me sarvamakhilena dhana~njaya || 7||

arjuna uvAcha||

shRRiNu hanta mahArAja vidhinA yena dRRiShTavAn |
shatakratumahaM devaM bhagavantaM cha sha~Nkaram || 8||

vidyAmadhItya tAM rAja.nstvayoktAmarimardana |
bhavatA cha samAdiShTastapase prasthito vanam || 9||

bhRRigutu~Ngamatho gatvA kAmyakAdAsthitastapaH |
ekarAtroShitaH ka~nchidapashyaM brAhmaNaM pathi || 10||

sa mAmapRRichChatkaunteya kvAsi gantA bravIhi me |
tasmA avitathaM sarvamabruvaM kurunandana || 11||

sa tathyaM mama tachChrutvA brAhmaNo rAjasattama |
apUjayata mAM rAjanprItimA.nshchAbhavanmayi || 12||

tato mAmabravItprItastapa AtiShTha bhArata |
tapasvI nachireNa tvaM drakShyase vibudhAdhipam || 13||

tato.ahaM vachanAttasya girimAruhya shaishiram |
tapo.atapyaM mahArAja mAsaM mUlaphalAshanaH || 14||

dvitIyashchApi me mAso jalaM bhakShayato gataH |
nirAhArastRRitIye.atha mAse pANDavanandana || 15||

UrdhvabAhushchaturthaM tu mAsamasmi sthitastadA |
na cha me hIyate prANastadadbhutamivAbhavat || 16||

chaturthe samabhikrAnte prathame divase gate |
varAhasa.nsthitaM bhUtaM matsamIpamupAgamat || 17||

nighnanprothena pRRithivIM vilikha.nshcharaNairapi |
saMmArja~njaThareNorvIM vivarta.nshcha muhurmuhuH || 18||

anu tasyAparaM bhUtaM mahatkairAtasa.nsthitam |
dhanurbANAsimatprAptaM strIgaNAnugataM tadA || 19||

tato.ahaM dhanurAdAya tathAkShayyau maheShudhI |
atADayaM shareNAtha tadbhUtaM lomaharShaNam || 20||

yugapattatkirAtashcha vikRRiShya balavaddhanuH |
abhyAjaghne dRRiDhataraM kampayanniva me manaH || 21||

sa tu mAmabravIdrAjanmama pUrvaparigrahaH |
mRRigayAdharmamutsRRijya kimarthaM tADitastvayA || 22||

eSha te nishitairbANairdarpaM hanmi sthiro bhava |
sa varShmavAnmahAkAyastato mAmabhyadhAvata || 23||

tato girimivAtyarthamAvRRiNonmAM mahAsharaiH |
taM chAhaM sharavarSheNa mahatA samavAkiram || 24||

tataH sharairdIptamukhaiH patritairanumantritaiH |
pratyavidhyamahaM taM tu vajrairiva shilochchayam || 25||

tasya tachChatadhA rUpamabhavachcha sahasradhA |
tAni chAsya sharIrANi sharairahamatADayam || 26||

punastAni sharIrANi ekIbhUtAni bhArata |
adRRishyanta mahArAja tAnyahaM vyadhamaM punaH || 27||

aNurbRRihachChirA bhUtvA bRRihachchANushirAH punaH |
ekIbhUtastadA rAjanso.abhyavartata mAM yudhi || 28||

yadAbhibhavituM bANairnaiva shaknomi taM raNe |
tato.ahamastramAtiShThaM vAyavyaM bharatarShabha || 29||

na chainamashakaM hantuM tadadbhutamivAbhavat |
tasminpratihate chAstre vismayo me mahAnabhUt || 30||

bhUyashchaiva mahArAja savisheShamahaM tataH |
astrapUgena mahatA raNe bhUtamavAkiram || 31||

sthUNAkarNamayojAlaM sharavarShaM sharolbaNam |
shailAstramashmavarShaM cha samAsthAyAhamabhyayAm || 32||

jagrAsa prahasa.nstAni sarvANyastrANi me.anagha || 32||

teShu sarveShu shAnteShu brahmAstramahamAdisham |
tataH prajvalitairbANaiH sarvataH sopachIyata || 33||

upachIyamAnashcha mayA mahAstreNa vyavardhata || 33||

tataH santApito loko matprasUtena tejasA |
kShaNena hi dishaH khaM cha sarvato.abhividIpitam || 34||

tadapyastraM mahAtejAH kShaNenaiva vyashAtayat |
brahmAstre tu hate rAjanbhayaM mAM mahadAvishat || 35||

tato.ahaM dhanurAdAya tathAkShayyau maheShudhI |
sahasAbhyahanaM bhUtaM tAnyapyastrANyabhakShayat || 36||

hateShvastreShu sarveShu bhakShiteShvAyudheShu cha |
mama tasya cha bhUtasya bAhuyuddhamavartata || 37||

vyAyAmaM muShTibhiH kRRitvA talairapi samAhatau |
apAtayachcha tadbhUtaM nishcheShTo hyagamaM mahIm || 38||

tataH prahasya tadbhUtaM tatraivAntaradhIyata |
saha strIbhirmahArAja pashyato me.adbhutopamam || 39||

evaM kRRitvA sa bhagavA.nstato.anyadrUpamAtmanaH |
divyameva mahArAja vasAno.adbhutamambaram || 40||

hitvA kirAtarUpaM cha bhagavA.nstridasheshvaraH |
svarUpaM divyamAsthAya tasthau tatra maheshvaraH || 41||

adRRishyata tataH sAkShAdbhagavAngovRRiShadhvajaH |
umAsahAyo haridRRigbahurUpaH pinAkadhRRik || 42||

sa mAmabhyetya samare tathaivAbhimukhaM sthitam |
shUlapANirathovAcha tuShTo.asmIti parantapa || 43||

tatastaddhanurAdAya tUNau chAkShayyasAyakau |
prAdAnmamaiva bhagavAnvarayasveti chAbravIt || 44||

tuShTo.asmi tava kaunteya brUhi kiM karavANi te |
yatte manogataM vIra tadbrUhi vitarAmyaham || 45||

amaratvamapAhAya brUhi yatte manogatam || 45||

tataH prA~njalirevAhamastreShu gatamAnasaH |
praNamya shirasA sharvaM tato vachanamAdade || 46||

bhagavAnme prasannashchedIpsito.ayaM varo mama |
astrANIchChAmyahaM j~nAtuM yAni deveShu kAnichit || 47||

dadAnItyeva bhagavAnabravIttryambakashcha mAm || 47||

raudramastraM madIyaM tvAmupasthAsyati pANDava |
pradadau cha mama prItaH so.astraM pAshupataM prabhuH || 48||

uvAcha cha mahAdevo dattvA me.astraM sanAtanam |
na prayojyaM bhavedetanmAnuSheShu katha~nchana || 49||

pIDyamAnena balavatprayojyaM te dhana~njaya |
astrANAM pratighAte cha sarvathaiva prayojayeH || 50||

tadapratihataM divyaM sarvAstrapratiShedhanam |
mUrtimanme sthitaM pArshve prasanne govRRiShadhvaje || 51||

utsAdanamamitrANAM parasenAnikartanam |
durAsadaM duShprahasaM suradAnavarAkShasaiH || 52||

anuj~nAtastvahaM tena tatraiva samupAvisham |
prekShatashchaiva me devastatraivAntaradhIyata || 53||

\hrule

\medskip
                  164
\medskip

arjuna uvAcha||

tatastAmavasaM prIto rajanIM tatra bhArata |
prasAdAddevadevasya tryambakasya mahAtmanaH || 1||

vyuShito rajanIM chAhaM kRRitvA pUrvAhNikakriyAm |
apashyaM taM dvijashreShThaM dRRiShTavAnasmi yaM purA || 2||

tasmai chAhaM yathAvRRittaM sarvameva nyavedayam |
bhagavantaM mahAdevaM sameto.asmIti bhArata || 3||

sa mAmuvAcha rAjendra prIyamANo dvijottamaH |
dRRiShTastvayA mahAdevo yathA nAnyena kenachit || 4||

sametya lokapAlaistu sarvairvaivasvatAdibhiH |
draShTAsyanagha devendraM sa cha te.astrANi dAsyati || 5||

evamuktvA sa mAM rAjannAshliShya cha punaH punaH |
agachChatsa yathAkAmaM brAhmaNaH sUryasaMnibhaH || 6||

athAparAhNe tasyAhnaH prAvAtpuNyaH samIraNaH |
punarnavamimaM lokaM kurvanniva sapatnahan || 7||

divyAni chaiva mAlyAni sugandhIni navAni cha |
shaishirasya gireH pAde prAdurAsansamIpataH || 8||

vAditrANi cha divyAni sughoShANi samantataH |
stutayashchendrasa.nyuktA ashrUyanta manoharAH || 9||

gaNAshchApsarasAM tatra gandharvANAM tathaiva cha |
purastAddevadevasya jagurgItAni sarvashaH || 10||

marutAM cha gaNAstatra devayAnairupAgaman |
mahendrAnucharA ye cha devasadmanivAsinaH || 11||

tato marutvAnharibhiryuktairvAhaiH svala~NkRRitaiH |
shachIsahAyastatrAyAtsaha sarvaistadAmaraiH || 12||

etasminneva kAle tu kubero naravAhanaH |
darshayAmAsa mAM rAja.NllakShmyA paramayA yutaH || 13||

dakShiNasyAM dishi yamaM pratyapashyaM vyavasthitam |
varuNaM devarAjaM cha yathAsthAnamavasthitam || 14||

te mAmUchurmahArAja sAntvayitvA surarShabhAH |
savyasAchinsamIkShasva lokapAlAnavasthitAn || 15||

surakAryArthasiddhyarthaM dRRiShTavAnasi sha~Nkaram |
asmatto.api gRRihANa tvamastrANIti samantataH || 16||

tato.ahaM prayato bhUtvA praNipatya surarShabhAn |
pratyagRRihNaM tadAstrANi mahAnti vidhivatprabho || 17||

gRRihItAstrastato devairanuj~nAto.asmi bhArata |
atha devA yayuH sarve yathAgatamari.ndama || 18||

maghavAnapi devesho rathamAruhya suprabham |
uvAcha bhagavAnvAkyaM smayanniva surArihA || 19||

puraivAgamanAdasmAdvedAhaM tvAM dhana~njaya |
ataH paraM tvahaM vai tvAM darshaye bharatarShabha || 20||

tvayA hi tIrtheShu purA samAplAvaH kRRito.asakRRit |
tapashchedaM purA taptaM svargaM gantAsi pANDava || 21||

bhUyashchaiva tu taptavyaM tapaH paramadAruNam |
uvAcha bhagavAnsarvaM tapasashchopapAdanam || 22||

mAtalirmanniyogAttvAM tridivaM prApayiShyati |
viditastvaM hi devAnAmRRiShINAM cha mahAtmanAm || 23||

tato.ahamabruvaM shakraM prasIda bhagavanmama |
AchAryaM varaye tvAhamastrArthaM tridasheshvara || 24||

indra uvAcha||

krUraM karmAstravittAta kariShyasi parantapa |
yadarthamastrANIpsustvaM taM kAmaM pANDavApnuhi || 25||

arjuna uvAcha||

tato.ahamabruvaM nAhaM divyAnyastrANi shatruhan |
mAnuSheShu prayokShyAmi vinAstrapratighAtanam || 26||

tAni divyAni me.astrANi prayachCha vibudhAdhipa |
lokA.nshchAstrajitAnpashchAllabheyaM surapu~Ngava || 27||

indra uvAcha||

parIkShArthaM mayaitatte vAkyamuktaM dhana~njaya |
mamAtmajasya vachanaM sUpapannamidaM tava || 28||

shikSha me bhavanaM gatvA sarvANyastrANi bhArata |
vAyoragnervasubhyo.atha varuNAtsamarudgaNAt || 29||

sAdhyaM paitAmahaM chaiva gandharvoragarakShasAm |
vaiShNavAni cha sarvANi nairRRitAni tathaiva cha || 30||

madgatAni cha yAnIha sarvAstrANi kurUdvaha || 30||

arjuna uvAcha||

evamuktvA tu mAM shakrastatraivAntaradhIyata |
athApashyaM hariyujaM rathamaindramupasthitam || 31||

divyaM mAyAmayaM puNyaM yattaM mAtalinA nRRipa || 31||

lokapAleShu yAteShu mAmuvAchAtha mAtaliH |
draShTumichChati shakrastvAM devarAjo mahAdyute || 32||

sa.nsiddhastvaM mahAbAho kuru kAryamanuttamam |
pashya puNyakRRitAM lokAnsasharIro divaM vraja || 33||

ityukto.ahaM mAtalinA girimAmantrya shaishiram |
pradakShiNamupAvRRitya samArohaM rathottamam || 34||

chodayAmAsa sa hayAnmanomArutaraMhasaH |
mAtalirhayashAstraj~no yathAvadbhUridakShiNaH || 35||

avaikShata cha me vaktraM sthitasyAtha sa sArathiH |
tathA bhrAnte rathe rAjanvismitashchedamabravIt || 36||

atyadbhutamidaM me.adya vichitraM pratibhAti mAm |
yadAsthito rathaM divyaM padA na chalito bhavAn || 37||

devarAjo.api hi mayA nityamatropalakShitaH |
vichalanprathamotpAte hayAnAM bharatarShabha || 38||

tvaM punaH sthita evAtra rathe bhrAnte kurUdvaha |
atishakramidaM sattvaM taveti pratibhAti me || 39||

ityuktvAkAshamAvishya mAtalirvibudhAlayAn |
darshayAmAsa me rAjanvimAnAni cha bhArata || 40||

nandanAdIni devAnAM vanAni bahulAnyuta |
darshayAmAsa me prItyA mAtaliH shakrasArathiH || 41||

tataH shakrasya bhavanamapashyamamarAvatIm |
divyaiH kAmaphalairvRRikShai ratnaishcha samala~NkRRitAm || 42||

na tAM bhAsayate sUryo na shItoShNe na cha klamaH |
rajaH pa~Nko na cha tamastatrAsti na jarA nRRipa || 43||

na tatra shoko dainyaM vA vaivarNyaM chopalakShyate |
divaukasAM mahArAja na cha glAnirari.ndama || 44||

na krodhalobhau tatrAstAmashubhaM cha vishAM pate |
nityatuShTAshcha hRRiShTAshcha prANinaH suraveshmani || 45||

nityapuShpaphalAstatra pAdapA haritachChadAH |
puShkariNyashcha vividhAH padmasaugandhikAyutAH || 46||

shItastatra vavau vAyuH sugandho jIvanaH shuchiH |
sarvaratnavichitrA cha bhUmiH puShpavibhUShitA || 47||

mRRigadvijAshcha bahavo ruchirA madhurasvarAH |
vimAnayAyinashchAtra dRRishyante bahavo.amarAH || 48||

tato.apashyaM vasUnrudrAnsAdhyA.nshcha samarudgaNAn |
AdityAnashvinau chaiva tAnsarvAnpratyapUjayam || 49||

te mAM vIryeNa yashasA tejasA cha balena cha |
astraishchApyanvajAnanta sa~NgrAmavijayena cha || 50||

pravishya tAM purIM ramyAM devagandharvasevitAm |
devarAjaM sahasrAkShamupAtiShThaM kRRitA~njaliH || 51||

dadAvardhAsanaM prItaH shakro me dadatAM varaH |
bahumAnAchcha gAtrANi pasparsha mama vAsavaH || 52||

tatrAhaM devagandharvaiH sahito bhuridakShiNa |
astrArthamavasaM svarge kurvANo.astrANi bhArata || 53||

vishvAvasoshcha me putrashchitraseno.abhavatsakhA |
sa cha gAndharvamakhilaM grAhayAmAsa mAM nRRipa || 54||

tato.ahamavasaM rAjangRRihItAstraH supUjitaH |
sukhaM shakrasya bhavane sarvakAmasamanvitaH || 55||

shRRiNvanvai gItashabdaM cha tUryashabdaM cha puShkalam |
pashya.nshchApsarasaH shreShThA nRRityamAnAH parantapa || 56||

tatsarvamanavaj~nAya tathyaM vijj~nAya bhArata |
atyarthaM pratigRRihyAhamastreShveva vyavasthitaH || 57||

tato.atuShyatsahasrAkShastena kAmena me vibhuH |
evaM me vasato rAjanneSha kAlo.atyagAddivi || 58||

\hrule

\medskip
                  165
\medskip

arjuna uvAcha||

kRRitAstramabhivishvastamatha mAM harivAhanaH |
sa.nspRRishya mUrdhni pANibhyAmidaM vachanamabravIt || 1||

na tvamadya yudhA jetuM shakyaH suragaNairapi |
kiM punarmAnuShe loke mAnuShairakRRitAtmabhiH || 2||

aprameyo.apradhRRiShyashcha yuddheShvapratimastathA || 2||

athAbravItpunardevaH samprahRRiShTatanUruhaH |
astrayuddhe samo vIra na te kashchidbhaviShyati || 3||

apramattaH sadA dakShaH satyavAdI jitendriyaH |
brahmaNyashchAstravichchAsi shUrashchAsi kurUdvaha || 4||

astrANi samavAptAni tvayA dasha cha pa~ncha cha |
pa~nchabhirvidhibhiH pArtha na tvayA vidyate samaH || 5||

prayogamupasaMhAramAvRRittiM cha dhana~njaya |
prAyashchittaM cha vettha tvaM pratighAtaM cha sarvashaH || 6||

tava gurvarthakAlo.ayamupapannaH parantapa |
pratijAnIShva taM kartumato vetsyAmyahaM param || 7||

tato.ahamabruvaM rAjandevarAjamidaM vachaH |
viShahyaM chenmayA kartuM kRRitameva nibodha tat || 8||

tato mAmabravIdrAjanprahasya balavRRitrahA |
nAviShahyaM tavAdyAsti triShu lokeShu ki~nchana || 9||

nivAtakavachA nAma dAnavA mama shatravaH |
samudrakukShimAshritya durge prativasantyuta || 10||

tisraH koTyaH samAkhyAtAstulyarUpabalaprabhAH |
tA.nstatra jahi kaunteya gurvarthaste bhaviShyati || 11||

tato mAtalisa.nyuktaM mayUrasamaromabhiH |
hayairupetaM prAdAnme rathaM divyaM mahAprabham || 12||

babandha chaiva me mUrdhni kirITamidamuttamam |
svarUpasadRRishaM chaiva prAdAda~NgavibhUShaNam || 13||

abhedyaM kavachaM chedaM sparsharUpavaduttamam |
ajarAM jyAmimAM chApi gANDIve samayojayat || 14||

tataH prAyAmahaM tena syandanena virAjatA |
yenAjayaddevapatirbaliM vairochaniM purA || 15||

tato devAH sarva eva tena ghoSheNa bodhitaH |
manvAnA devarAjaM mAM samAjagmurvishAM pate || 16||

dRRiShTvA cha mAmapRRichChanta kiM kariShyasi phalguna || 16||

tAnabruvaM yathAbhUtamidaM kartAsmi sa.nyuge |
nivAtakavachAnAM tu prasthitaM mAM vadhaiShiNam || 17||

nibodhata mahAbhAgAH shivaM chAshAsta me.anaghAH || 17||

tuShTuvurmAM prasannAste yathA devaM pura.ndaram |
rathenAnena maghavA jitavA~nshambaraM yudhi || 18||

namuchiM balavRRitrau cha prahlAdanarakAvapi || 18||

bahUni cha sahasrANi prayutAnyarbudAni cha |
rathenAnena daityAnAM jitavAnmaghavAnyudhi || 19||

tvamapyetena kaunteya nivAtakavachAnraNe |
vijetA yudhi vikramya pureva maghavAnvashI || 20||

ayaM cha sha~Nkhapravaro yena jetAsi dAnavAn |
anena vijitA lokAH shakreNApi mahAtmanA || 21||

pradIyamAnaM devaistu devadattaM jalodbhavam |
pratyagRRihNaM jayAyainaM stUyamAnastadAmaraiH || 22||

sa sha~NkhI kavachI bANI pragRRihItasharAsanaH |
dAnavAlayamatyugraM prayAto.asmi yuyutsayA || 23||

\hrule

\medskip
                  166
\medskip

arjuna uvAcha||

tato.ahaM stUyamAnastu tatra tatra maharShibhiH |
apashyamudadhiM bhImamapAmpatimathAvyayam || 1||

phenavatyaH prakIrNAshcha saMhatAshcha samuchChritAH |
UrmayashchAtra dRRishyante chalanta iva parvatAH || 2||

nAvaH sahasrashastatra ratnapUrNAH samantataH || 2||

timi~NgilAH kachChapAshcha tathA timitimi~NgilAH |
makarAshchAtra dRRishyante jale magnA ivAdrayaH || 3||

sha~NkhAnAM cha sahasrANi magnAnyapsu samantataH |
dRRishyante sma yathA rAtrau tArAstanvabhrasa.nvRRitAH || 4||

tathA sahasrashastatra ratnasa~NghAH plavantyuta |
vAyushcha ghUrNate bhImastadadbhutamivAbhavat || 5||

tamatItya mahAvegaM sarvAmbhonidhimuttamam |
apashyaM dAnavAkIrNaM taddaityapuramantikAt || 6||

tatraiva mAtalistUrNaM nipatya pRRithivItale |
nAdayanrathaghoSheNa tatpuraM samupAdravat || 7||

rathaghoShaM tu taM shrutvA stanayitnorivAmbare |
manvAnA devarAjaM mAM sa.nvignA dAnavAbhavan || 8||

sarve sambhrAntamanasaH sharachApadharAH sthitAH |
tathA shUlAsiparashugadAmusalapANayaH || 9||

tato dvArANi pidadhurdAnavAstrastachetasaH |
sa.nvidhAya pure rakShAM na sma kashchana dRRishyate || 10||

tataH sha~NkhamupAdAya devadattaM mahAsvanam |
puramAsuramAshliShya prAdhamaM taM shanairaham || 11||

sa tu shabdo divaM stabdhvA pratishabdamajIjanat |
vitresushcha nililyushcha bhUtAni sumahAntyapi || 12||

tato nivAtakavachAH sarva eva samantataH |
da.nshitA vividhaistrANairvividhAyudhapANayaH || 13||

Ayasaishcha mahAshUlairgadAbhirmusalairapi |
paTTishaiH karavAlaishcha rathachakraishcha bhArata || 14||

shataghnIbhirbhushuNDIbhiH khaDgaishchitraiH svala~NkRRitaiH |
pragRRihItairditeH putrAH prAdurAsansahasrashaH || 15||

tato vichArya bahudhA rathamArgeShu tAnhayAn |
prAchodayatsame deshe mAtalirbharatarShabha || 16||

tena teShAM praNunnAnAmAshutvAchChIghragAminAm |
nAnvapashyaM tadA ki~nchittanme.adbhutamivAbhavat || 17||

tataste dAnavAstatra yodhavrAtAnyanekashaH |
vikRRitasvararUpANi bhRRishaM sarvANyachodayan || 18||

tena shabdena mahatA samudre parvatopamAH |
Aplavanta gataiH sattvairmatsyAH shatasahasrashaH || 19||

tato vegena mahatA dAnavA mAmupAdravan |
vimu~nchantaH shitAnbANA~nshatasho.atha sahasrashaH || 20||

sa samprahArastumulasteShAM mama cha bhArata |
avartata mahAghoro nivAtakavachAntakaH || 21||

tato devarShayashchaiva dAnavarShigaNAshcha ye |
brahmarShayashcha siddhAshcha samAjagmurmahAmRRidhe || 22||

te vai mAmanurUpAbhirmadhurAbhirjayaiShiNaH |
astuvanmunayo vAgbhiryathendraM tArakAmaye || 23||

\hrule

\medskip
                  167
\medskip

arjuna uvAcha||

tato nivAtakavachAH sarve vegena bhArata |
abhyadravanmAM sahitAH pragRRihItAyudhA raNe || 1||

AchChidya rathapanthAnamutkroshanto mahArathAH |
AvRRitya sarvataste mAM sharavarShairavAkiran || 2||

tato.apare mahAvIryAH shUlapaTTishapANayaH |
shUlAni cha bhushuNDIshcha mumuchurdAnavA mayi || 3||

tachChUlavarShaM sumahadgadAshaktisamAkulam |
anishaM sRRijyamAnaM tairapatanmadrathopari || 4||

anye mAmabhyadhAvanta nivAtakavachA yudhi |
shitashastrAyudhA raudrAH kAlarUpAH prahAriNaH || 5||

tAnahaM vividhairbANairvegavadbhirajihmagaiH |
gANDIvamuktairabhyaghnamekaikaM dashabhirmRRidhe || 6||

te kRRitA vimukhAH sarve matprayuktaiH shilAshitaiH || 6||

tato mAtalinA tUrNaM hayAste samprachoditAH |
rathamArgAdbahU.nstatra vicherurvAtaraMhasaH || 7||

susa.nyatA mAtalinA prAmathnanta diteH sutAn || 7||

shataM shatAste harayastasminyuktA mahArathe |
tadA mAtalinA yattA vyacharannalpakA iva || 8||

teShAM charaNapAtena rathanemisvanena cha |
mama bANanipAtaishcha hatAste shatasho.asurAH || 9||

gatAsavastathA chAnye pragRRihItasharAsanAH |
hatasArathayastatra vyakRRiShyanta tura~NgamaiH || 10||

te disho vidishaH sarvAH pratirudhya prahAriNaH |
nighnanti vividhaiH shastraistato me vyathitaM manaH || 11||

tato.ahaM mAtalervIryamapashyaM paramAdbhutam |
ashvA.nstathA vegavato yadayatnAdadhArayat || 12||

tato.ahaM laghubhishchitrairastraistAnasurAnraNe |
sAyudhAnachChinaM rAja~nshatasho.atha sahasrashaH || 13||

evaM me charatastatra sarvayatnena shatruhan |
prItimAnabhavadvIro mAtaliH shakrasArathiH || 14||

vadhyamAnAstataste tu hayaistena rathena cha |
agamanprakShayaM kechinnyavartanta tathApare || 15||

spardhamAnA ivAsmAbhirnivAtakavachA raNe |
sharavarShairmahadbhirmAM samantAtpratyavArayan || 16||

tato.ahaM laghubhishchitrairbrahmAstraparimantritaiH |
vyadhamaM sAyakairAshu shatasho.atha sahasrashaH || 17||

tataH sampIDyamAnAste krodhAviShTA mahAsurAH |
apIDayanmAM sahitAH sharashUlAsivRRiShTibhiH || 18||

tato.ahamastramAtiShThaM paramaM tigmatejasam |
dayitaM devarAjasya mAdhavaM nAma bhArata || 19||

tataH khaDgA.nstrishUlA.nshcha tomarA.nshcha sahasrashaH |
astravIryeNa shatadhA tairmuktAnahamachChinam || 20||

ChittvA praharaNAnyeShAM tatastAnapi sarvashaH |
pratyavidhyamahaM roShAddashabhirdashabhiH sharaiH || 21||

gANDIvAddhi tadA sa~Nkhye yathA bhramarapa~NktayaH |
niShpatanti tathA bANAstanmAtalirapUjayat || 22||

teShAmapi tu bANAste bahutvAchChalabhA iva |
avAkiranmAM balavattAnahaM vyadhamaM sharaiH || 23||

vadhyamAnAstataste tu nivAtakavachAH punaH |
sharavarShairmahadbhirmAM samantAtparyavArayan || 24||

sharavegAnnihatyAhamastraiH sharavighAtibhiH |
jvaladbhiH paramaiH shIghraistAnavidhyaM sahasrashaH || 25||

teShAM ChinnAni gAtrANi visRRijanti sma shoNitam |
prAvRRiShIvAtivRRiShTAni shRRi~NgANIva dharAbhRRitAm || 26||

indrAshanisamasparshairvegavadbhirajihmagaiH |
madbANairvadhyamAnAste samudvignAH sma dAnavAH || 27||

shatadhA bhinnadehAntrAH kShINapraharaNaujasaH |
tato nivAtakavachA mAmayudhyanta mAyayA || 28||

\hrule

\medskip
                  168
\medskip

arjuna uvAcha||

tato.ashmavarShaM sumahatprAdurAsItsamantataH |
nagamAtrairmahAghoraistanmAM dRRiDhamapIDayat || 1||

tadahaM vajrasa~NkAshaiH sharairindrAstrachoditaiH |
achUrNayaM vegavadbhiH shatadhaikaikamAhave || 2||

chUrNyamAne.ashmavarShe tu pAvakaH samajAyata |
tatrAshmachUrNamapatatpAvakaprakarA iva || 3||

tato.ashmavarShe nihate jalavarShaM mahattaram |
dhArAbhirakShamAtrAbhiH prAdurAsInmamAntike || 4||

nabhasaH prachyutA dhArAstigmavIryAH sahasrashaH |
AvRRiNvansarvato vyoma dishashchopadishastathA || 5||

dhArANAM cha nipAtena vAyorvisphUrjitena cha |
garjitena cha daityAnAM na prAj~nAyata ki~nchana || 6||

dhArA divi cha sambaddhA vasudhAyAM cha sarvashaH |
vyAmohayanta mAM tatra nipatantyo.anishaM bhuvi || 7||

tatropadiShTamindreNa divyamastraM vishoShaNam |
dIptaM prAhiNavaM ghoramashuShyattena tajjalam || 8||

hate.ashmavarShe tu mayA jalavarShe cha shoShite |
mumuchurdAnavA mAyAmagniM vAyuM cha mAnada || 9||

tato.ahamagniM vyadhamaM salilAstreNa sarvashaH |
shailena cha mahAstreNa vAyorvegamadhArayam || 10||

tasyAM pratihatAyAM tu dAnavA yuddhadurmadAH |
prAkurvanvividhA mAyA yaugapadyena bhArata || 11||

tato varShaM prAdurabhUtsumahallomaharShaNam |
astrANAM ghorarUpANAmagnervAyostathAshmanAm || 12||

sA tu mAyAmayI vRRiShTiH pIDayAmAsa mAM yudhi |
atha ghoraM tamastIvraM prAdurAsItsamantataH || 13||

tamasA sa.nvRRite loke ghoreNa paruSheNa cha |
turagA vimukhAshchAsanprAskhalachchApi mAtaliH || 14||

hastAddhiraNmayashchAsya pratodaH prApatadbhuvi |
asakRRichchAha mAM bhItaH kvAsIti bharatarShabha || 15||

mAM cha bhIrAvishattIvrA tasminvigatachetasi |
sa cha mAM vigataj~nAnaH santrasta idamabravIt || 16||

surANAmasurANAM cha sa~NgrAmaH sumahAnabhUt |
amRRitArthe purA pArtha sa cha dRRiShTo mayAnagha || 17||

shambarasya vadhe chApi sa~NgrAmaH sumahAnabhUt |
sArathyaM devarAjasya tatrApi kRRitavAnaham || 18||

tathaiva vRRitrasya vadhe sa~NgRRihItA hayA mayA |
vairochanermayA yuddhaM dRRiShTaM chApi sudAruNam || 19||

ete mayA mahAghorAH sa~NgrAmAH paryupAsitAH |
na chApi vigataj~nAno bhUtapUrvo.asmi pANDava || 20||

pitAmahena saMhAraH prajAnAM vihito dhruvam |
na hi yuddhamidaM yuktamanyatra jagataH kShayAt || 21||

tasya tadvachanaM shrutvA sa.nstabhyAtmAnamAtmanA |
mohayiShyandAnavAnAmahaM mAyAmayaM balam || 22||

abruvaM mAtaliM bhItaM pashya me bhujayorbalam |
astrANAM cha prabhAvaM me dhanuSho gANDivasya cha || 23||

adyAstramAyayaiteShAM mAyAmetAM sudAruNAm |
vinihanmi tamashchograM mA bhaiH sUta sthiro bhava || 24||

evamuktvAhamasRRijamastramAyAM narAdhipa |
mohanIM sarvashatrUNAM hitAya tridivaukasAm || 25||

pIDyamAnAsu mAyAsu tAsu tAsvasureshvarAH |
punarbahuvidhA mAyAH prAkurvannamitaujasaH || 26||

punaH prakAshamabhavattamasA grasyate punaH |
vrajatyadarshanaM lokaH punarapsu nimajjati || 27||

susa~NgRRihItairharibhiH prakAshe sati mAtaliH |
vyacharatsyandanAgryeNa sa~NgrAme lomaharShaNe || 28||

tataH paryapatannugrA nivAtakavachA mayi |
tAnahaM vivaraM dRRiShTvA prAhiNvaM yamasAdanam || 29||

vartamAne tathA yuddhe nivAtakavachAntake |
nApashyaM sahasA sarvAndAnavAnmAyayAvRRitAn || 30||

\hrule

\medskip
                  169
\medskip

arjuna uvAcha||

adRRishyamAnAste daityA yodhayanti sma mAyayA |
adRRishyAnastravIryeNa tAnapyahamayodhayam || 1||

gANDIvamuktA vishikhAH samyagastraprachoditAH |
achChindannuttamA~NgAni yatra yatra sma te.abhavan || 2||

tato nivAtakavachA vadhyamAnA mayA yudhi |
saMhRRitya mAyAM sahasA prAvishanpuramAtmanaH || 3||

vyapayAteShu daityeShu prAdurbhUte cha darshane |
apashyaM dAnavA.nstatra hatA~nshatasahasrashaH || 4||

viniShpiShTAni tatraiShAM shastrANyAbharaNAni cha |
kUTashaH sma pradRRishyante gAtrANi kavachAni cha || 5||

hayAnAM nAntaraM hyAsItpadAdvichalituM padam |
utpatya sahasA tasthurantarikShagamAstataH || 6||

tato nivAtakavachA vyoma sa~nChAdya kevalam |
adRRishyA hyabhyavartanta visRRijantaH shilochchayAn || 7||

antarbhUmigatAshchAnye hayAnAM charaNAnyatha |
nyagRRihNandAnavA ghorA rathachakre cha bhArata || 8||

vinigRRihya harInashvAnrathaM cha mama yudhyataH |
sarvato mAmachinvanta sarathaM dharaNIdharaiH || 9||

parvatairupachIyadbhiH patamAnaistathAparaiH |
sa desho yatra vartAma guheva samapadyata || 10||

parvataishChAdyamAno.ahaM nigRRihItaishcha vAjibhiH |
agachChaM paramAmArtiM mAtalistadalakShayat || 11||

lakShayitvA tu mAM bhItamidaM vachanamabravIt |
arjunArjuna mA bhaistvaM vajramastramudIraya || 12||

tato.ahaM tasya tadvAkyaM shrutvA vajramudIrayam |
devarAjasya dayitaM vajramastraM narAdhipa || 13||

achalaM sthAnamAsAdya gANDIvamanumantrya cha |
amu~nchaM vajrasa.nsparshAnAyasAnnishitA~nsharAn || 14||

tato mAyAshcha tAH sarvA nivAtakavachA.nshcha tAn |
te vajrachoditA bANA vajrabhUtAH samAvishan || 15||

te vajravegAbhihatA dAnavAH parvatopamAH |
itaretaramAshliShya nyapatanpRRithivItale || 16||

antarbhUmau tu ye.agRRihNandAnavA rathavAjinaH |
anupravishya tAnbANAH prAhiNvanyamasAdanam || 17||

hatairnivAtakavachairnirastaiH parvatopamaiH |
samAchChAdyata deshaH sa vikIrNairiva parvataiH || 18||

na hayAnAM kShatiH kAchinna rathasya na mAtaleH |
mama chAdRRishyata tadA tadadbhutamivAbhavat || 19||

tato mAM prahasanrAjanmAtaliH pratyabhAShata |
naitadarjuna deveShu tvayi vIryaM yadIkShyate || 20||

hateShvasurasa~NgheShu dArAsteShAM tu sarvashaH |
prAkroshannagare tasminyathA sharadi lakShmaNAH || 21||

tato mAtalinA sArdhamahaM tatpuramabhyayAm |
trAsayanrathaghoSheNa nivAtakavachastriyaH || 22||

tAndRRiShTvA dashasAhasrAnmayUrasadRRishAnhayAn |
rathaM cha ravisa~NkAshaM prAdravangaNashaH striyaH || 23||

tAbhirAbharaNaiH shabdastrAsitAbhiH samIritaH |
shilAnAmiva shaileShu patantInAmabhUttadA || 24||

vitrastA daityanAryastAH svAni veshmAnyathAvishan |
bahuratnavichitrANi shAtakumbhamayAni cha || 25||

tadadbhutAkAramahaM dRRiShTvA nagaramuttamam |
vishiShTaM devanagarAdapRRichChaM mAtaliM tataH || 26||

idameva.nvidhaM kasmAddevatA nAvishantyuta |
pura.ndarapurAddhIdaM vishiShTamiti lakShaye || 27||

mAtaliruvAcha||

AsIdidaM purA pArtha devarAjasya naH puram |
tato nivAtakavachairitaH prachyAvitAH surAH || 28||

tapastaptvA mahattIvraM prasAdya cha pitAmaham |
idaM vRRitaM nivAsAya devebhyashchAbhayaM yudhi || 29||

tataH shakreNa bhagavAnsvayambhUrabhichoditaH |
vidhattAM bhagavAnatretyAtmano hitakAmyayA || 30||

tata ukto bhagavatA diShTamatreti vAsavaH |
bhavitAntastvamevaiShAM dehenAnyena vRRitrahan || 31||

tata eShAM vadhArthAya shakro.astrANi dadau tava |
na hi shakyAH surairhantuM ya ete nihatAstvayA || 32||

kAlasya pariNAmena tatastvamiha bhArata |
eShAmantakaraH prAptastattvayA cha kRRitaM tathA || 33||

dAnavAnAM vinAshArthaM mahAstrANAM mahadbalam |
grAhitastvaM mahendreNa puruShendra taduttamam || 34||

arjuna uvAcha||

tataH pravishya nagaraM dAnavA.nshcha nihatya tAn |
punarmAtalinA sArdhamagachChaM devasadma tat || 35||

\hrule

\medskip
                  170
\medskip

arjuna uvAcha||

nivartamAnena mayA mahaddRRiShTaM tato.aparam |
puraM kAmacharaM divyaM pAvakArkasamaprabham || 1||

drumai ratnamayaishchaitrairbhAsvaraishcha patatribhiH |
paulomaiH kAlakeyaishcha nityahRRiShTairadhiShThitam || 2||

gopurATTAlakopetaM chaturdvAraM durAsadam |
sarvaratnamayaM divyamadbhutopamadarshanam || 3||

drumaiH puShpaphalopetairdivyaratnamayairvRRitam || 3||

tathA patatribhirdivyairupetaM sumanoharaiH |
asurairnityamuditaiH shUlarShTimusalAyudhaiH || 4||

chApamudgarahastaishcha sragvibhiH sarvato vRRitam || 4||

tadahaM prekShya daityAnAM puramadbhutadarshanam |
apRRichChaM mAtaliM rAjankimidaM dRRishyateti vai || 5||

mAtaliruvAcha||

pulomA nAma daiteyI kAlakA cha mahAsurI |
divyaM varShasahasraM te cheratuH paramaM tapaH || 6||

tapaso.ante tatastAbhyAM svayambhUradadAdvaram || 6||

agRRihNItAM varaM te tu sutAnAmalpaduHkhatAm |
avadhyatAM cha rAjendra surarAkShasapannagaiH || 7||

ramaNIyaM puraM chedaM khacharaM sukRRitaprabham |
sarvaratnaiH samuditaM durdharShamamarairapi || 8||

sayakShagandharvagaNaiH pannagAsurarAkShasaiH || 8||

sarvakAmaguNopetaM vItashokamanAmayam |
brahmaNA bharatashreShTha kAlakeyakRRite kRRitam || 9||

tadetatkhacharaM divyaM charatyamaravarjitam |
paulomAdhyuShitaM vIra kAlakeyaishcha dAnavaiH || 10||

hiraNyapuramityetatkhyAyate nagaraM mahat |
rakShitaM kAlakeyaishcha paulomaishcha mahAsuraiH || 11||

ta ete muditA nityamavadhyAH sarvadaivataiH |
nivasantyatra rAjendra gatodvegA nirutsukAH || 12||

mAnuSho mRRityureteShAM nirdiShTo brahmaNA purA || 12||

arjuna uvAcha||

surAsurairavadhyA.nstAnahaM j~nAtvA tataH prabho |
abruvaM mAtaliM hRRiShTo yAhyetatpurama~njasA || 13||

tridasheshadviSho yAvatkShayamastrairnayAmyaham |
na katha~nchiddhi me pApA na vadhyA ye suradviShaH || 14||

uvAha mAM tataH shIghraM hiraNyapuramantikAt |
rathena tena divyena hariyuktena mAtaliH || 15||

te mAmAlakShya daiteyA vichitrAbharaNAmbarAH |
samutpeturmahAvegA rathAnAsthAya da.nshitAH || 16||

tato nAlIkanArAchairbhallashaktyRRiShTitomaraiH |
abhyaghnandAnavendrA mAM kruddhAstIvraparAkramAH || 17||

tadahaM chAstravarSheNa mahatA pratyavArayam |
shastravarShaM mahadrAjanvidyAbalamupAshritaH || 18||

vyAmohayaM cha tAnsarvAnrathamArgaishcharanraNe |
te.anyonyamabhisaMmUDhAH pAtayanti sma dAnavAH || 19||

teShAmahaM vimUDhAnAmanyonyamabhidhAvatAm |
shirA.nsi vishikhairdIptairvyaharaM shatasa~NghashaH || 20||

te vadhyamAnA daiteyAH puramAsthAya tatpunaH |
khamutpetuH sanagarA mAyAmAsthAya dAnavIm || 21||

tato.ahaM sharavarSheNa mahatA pratyavArayam |
mArgamAvRRitya daityAnAM gatiM chaiShAmavArayam || 22||

tatpuraM khacharaM divyaM kAmagaM divyavarchasam |
daiteyairvaradAnena dhAryate sma yathAsukham || 23||

antarbhUmau nipatitaM punarUrdhvaM pratiShThate |
punastiryakprayAtyAshu punarapsu nimajjati || 24||

amarAvatisa~NkAshaM puraM kAmagamaM tu tat |
ahamastrairbahuvidhaiH pratyagRRihNaM narAdhipa || 25||

tato.ahaM sharajAlena divyAstramuditena cha |
nyagRRihNaM saha daiteyaistatpuraM bharatarShabha || 26||

vikShataM chAyasairbANairmatprayuktairajihmagaiH |
mahImabhyapatadrAjanprabhagnaM puramAsuram || 27||

te vadhyamAnA madbANairvajravegairayasmayaiH |
paryabhramanta vai rAjannasurAH kAlachoditAH || 28||

tato mAtalirapyAshu purastAnnipatanniva |
mahImavAtaratkShipraM rathenAdityavarchasA || 29||

tato rathasahasrANi ShaShTisteShAmamarShiNAm |
yuyutsUnAM mayA sArdhaM paryavartanta bhArata || 30||

tAnahaM nishitairbANairvyadhamaM gArdhravAjitaiH |
te yuddhe saMnyavartanta samudrasya yathormayaH || 31||

neme shakyA mAnuSheNa yuddheneti prachintya vai |
tato.ahamAnupUrvyeNa sarvANyastrANyayojayam || 32||

tatastAni sahasrANi rathAnAM chitrayodhinAm |
astrANi mama divyAni pratyaghna~nshanakairiva || 33||

rathamArgAnvichitrA.nste vicharanto mahArathAH |
pratyadRRishyanta sa~NgrAme shatasho.atha sahasrashaH || 34||

vichitramukuTApIDA vichitrakavachadhvajAH |
vichitrAbharaNAshchaiva nandayantIva me manaH || 35||

ahaM tu sharavarShaistAnastrapramuditai raNe |
nAshaknuvaM pIDayituM te tu mAM paryapIDayan || 36||

taiH pIDyamAno bahubhiH kRRitAstraiH kushalairyudhi |
vyathito.asmi mahAyuddhe bhayaM chAgAnmahanmama || 37||

tato.ahaM devadevAya rudrAya praNato raNe |
svasti bhUtebhya ityuktvA mahAstraM samayojayam || 38||

yattadraudramiti khyAtaM sarvAmitravinAshanam || 38||

tato.apashyaM trishirasaM puruShaM navalochanam |
trimukhaM ShaDbhujaM dIptamarkajvalanamUrdhajam || 39||

lelihAnairmahAnAgaiH kRRitashIrShamamitrahan || 39||

vibhIstatastadastraM tu ghoraM raudraM sanAtanam |
dRRiShTvA gANDIvasa.nyogamAnIya bharatarShabha || 40||

namaskRRitvA trinetrAya sharvAyAmitatejase |
muktavAndAnavendrANAM parAbhAvAya bhArata || 41||

muktamAtre tatastasminrUpANyAsansahasrashaH |
mRRigANAmatha siMhAnAM vyAghrANAM cha vishAM pate || 42||

RRikShANAM mahiShANAM cha pannagAnAM tathA gavAm || 42||

gajAnAM sRRimarANAM cha sharabhANAM cha sarvashaH |
RRiShabhANAM varAhANAM mArjArANAM tathaiva cha || 43||

shAlAvRRikANAM pretAnAM bhuruNDAnAM cha sarvashaH || 43||

gRRidhrANAM garuDAnAM cha makarANAM tathaiva cha |
pishAchAnAM sayakShANAM tathaiva cha suradviShAm || 44||

guhyakAnAM cha sa~NgrAme nairRRitAnAM tathaiva cha |
jhaShANAM gajavaktrANAmulUkAnAM tathaiva cha || 45||

mInakUrmasamUhAnAM nAnAshastrAsipANinAm |
tathaiva yAtu dhAnAnAM gadAmudgaradhAriNAm || 46||

etaishchAnyaishcha bahubhirnAnArUpadharaistathA |
sarvamAsIjjagadvyAptaM tasminnastre visarjite || 47||

triShirobhishchaturdaMShTraishchaturAsyaishchaturbhujaiH |
anekarUpasa.nyuktairmA.nsamedovasAshibhiH || 48||

abhIkShNaM vadhyamAnAste dAnavA ye samAgatAH || 48||

arkajvalanatejobhirvajrAshanisamaprabhaiH |
adrisAramayaishchAnyairbANairarividAraNaiH || 49||

nyahanaM dAnavAnsarvAnmuhUrtenaiva bhArata || 49||

gANDIvAstrapraNunnA.nstAngatAsUnnabhasashchyutAn |
dRRiShTvAhaM prANamaM bhUyastripuraghnAya vedhase || 50||

tathA raudrAstraniShpiShTAndivyAbharaNabhUShitAn |
nishAmya paramaM harShamagamaddevasArathiH || 51||

tadasahyaM kRRitaM karma devairapi durAsadam |
dRRiShTvA mAM pUjayAmAsa mAtaliH shakrasArathiH || 52||

uvAcha chedaM vachanaM prIyamANaH kRRitA~njaliH |
surAsurairasahyaM hi karma yatsAdhitaM tvayA || 53||

na hyetatsa.nyuge kartumapi shaktaH sureshvaraH || 53||

surAsurairavadhyaM hi purametatkhagaM mahat |
tvayA vimathitaM vIra svavIryAstratapobalAt || 54||

vidhvaste.atha pure tasmindAnaveShu hateShu cha |
vinadantyaH striyaH sarvA niShpeturnagarAdbahiH || 55||

prakIrNakeshyo vyathitAH kurarya iva duHkhitAH |
petuH putrAnpitR^InbhrAtR^I~nshochamAnA mahItale || 56||

rudantyo dInakaNThyastA vinadantyo hateshvarAH |
urA.nsi pANibhirghnantyaH prasrastasragvibhUShaNAH || 57||

tachChokayuktamashrIkaM duHkhadainyasamAhatam |
na babhau dAnavapuraM hatatviTkaM hateshvaram || 58||

gandharvanagarAkAraM hatanAgamiva hradam |
shuShkavRRikShamivAraNyamadRRishyamabhavatpuram || 59||

mAM tu saMhRRiShTamanasaM kShipraM mAtalirAnayat |
devarAjasya bhavanaM kRRitakarmANamAhavAt || 60||

hiraNyapuramArujya nihatya cha mahAsurAn |
nivAtakavachA.nshchaiva tato.ahaM shakramAgamam || 61||

mama karma cha devendraM mAtalirvistareNa tat |
sarvaM vishrAvayAmAsa yathA bhUtaM mahAdyute || 62||

hiraNyapuraghAtaM cha mAyAnAM cha nivAraNam |
nivAtakavachAnAM cha vadhaM sa~Nkhye mahaujasAm || 63||

tachChrutvA bhagavAnprItaH sahasrAkShaH pura.ndaraH |
marudbhiH sahitaH shrImAnsAdhu sAdhvityathAbravIt || 64||

tato mAM devarAjo vai samAshvAsya punaH punaH |
abravIdvibudhaiH sArdhamidaM sumadhuraM vachaH || 65||

atidevAsuraM karma kRRitametattvayA raNe |
gurvarthashcha mahAnpArtha kRRitaH shatrUnghnatA mama || 66||

evameva sadA bhAvyaM sthireNAjau dhana~njaya |
asaMmUDhena chAstrANAM kartavyaM pratipAdanam || 67||

aviShahyo raNe hi tvaM devadAnavarAkShasaiH |
sayakShAsuragandharvaiH sapakShigaNapannagaiH || 68||

vasudhAM chApi kaunteya tvadbAhubalanirjitAm |
pAlayiShyati dharmAtmA kuntIputro yudhiShThiraH || 69||

\hrule

\medskip
                  171
\medskip

arjuna uvAcha||

tato mAmabhivishvastaM sa.nrUDhasharavikShatam |
devarAjo.anugRRihyedaM kAle vachanamabravIt || 1||

divyAnyastrANi sarvANi tvayi tiShThanti bhArata |
na tvAbhibhavituM shakto mAnuSho bhuvi kashchana || 2||

bhIShmo droNaH kRRipaH karNaH shakuniH saha rAjabhiH |
sa~NgrAmasthasya te putra kalAM nArhanti ShoDashIm || 3||

idaM cha me tanutrANaM prAyachChanmaghavAnprabhuH |
abhedyaM kavachaM divyaM srajaM chaiva hiraNmayIm || 4||

devadattaM cha me sha~NkhaM devaH prAdAnmahAravam |
divyaM chedaM kirITaM me svayamindro yuyoja ha || 5||

tato divyAni vastrANi divyAnyAbharaNAni cha |
prAdAchChakro mamaitAni ruchirANi bRRihanti cha || 6||

evaM sampUjitastatra sukhamasmyuShito nRRipa |
indrasya bhavane puNye gandharvashishubhiH saha || 7||

tato mAmabravIchChakraH prItimAnamaraiH saha |
samayo.arjuna gantuM te bhrAtaro hi smaranti te || 8||

evamindrasya bhavane pa~ncha varShANi bhArata |
uShitAni mayA rAjansmaratA dyUtajaM kalim || 9||

tato bhavantamadrAkShaM bhrAtRRibhiH parivAritam |
gandhamAdanamAsAdya parvatasyAsya mUrdhani || 10||

yudhiShThira uvAcha||

diShTyA dhana~njayAstrANi tvayA prAptAni bhArata |
diShTyA chArAdhito rAjA devAnAmIshvaraH prabhuH || 11||

diShTyA cha bhagavAnsthANurdevyA saha parantapa |
sAkShAddRRiShTaH suyuddhena toShitashcha tvayAnagha || 12||

diShTyA cha lokapAlaistvaM sameto bharatarShabha |
diShTyA vardhAmahe sarve diShTyAsi punarAgataH || 13||

adya kRRitsnAmimAM devIM vijitAM puramAlinIm |
manye cha dhRRitarAShTrasya putrAnapi vashIkRRitAn || 14||

tAni tvichChAmi te draShTuM divyAnyastrANi bhArata |
yaistathA vIryavantaste nivAtakavachA hatA || 15||

arjuna uvAcha||

shvaH prabhAte bhavAndraShTA divyAnyastrANi sarvashaH |
nivAtakavachA ghorA yairmayA vinipAtitAH || 16||

vaishampAyana uvAcha||

evamAgamanaM tatra kathayitvA dhana~njayaH |
bhrAtRRibhiH sahitaH sarvai rajanIM tAmuvAsa ha || 17||

\hrule

\medskip
                  172
\medskip

vaishampAyana uvAcha||

tasyAM rajanyAM vyuShTAyAM dharmarAjo yudhiShThiraH |
utthAyAvashyakAryANi kRRitavAnbhratRRibhiH saha || 1||

tataH sa~nchodayAmAsa so.arjunaM bhrAtRRinandanam |
darshayAstrANi kaunteya yairjitA dAnavAstvayA || 2||

tato dhana~njayo rAjandevairdattAni pANDavaH |
astrANi tAni divyAni darshayAmAsa bhArata || 3||

yathAnyAyaM mahAtejAH shauchaM paramamAsthitaH |
girikUbaraM pAdapA~NgaM shubhaveNu triveNukam || 4||

pArthivaM rathamAsthAya shobhamAno dhana~njayaH || 4||

tataH suda.nshitastena kavachena suvarchasA |
dhanurAdAya gANDIvaM devadattaM cha vArijam || 5||

shoshubhyamAnaH kaunteya AnupUrvyAnmahAbhujaH |
astrANi tAni divyAni darshanAyopachakrame || 6||

atha prayokShyamANena divyAnyastrANi tena vai |
samAkrAntA mahI padbhyAM samakampata sadrumA || 7||

kShubhitAH saritashchaiva tathaiva cha mahodadhiH |
shailAshchApi vyashIryanta na vavau cha samIraNaH || 8||

na babhAse sahasrA.nshurna jajvAla cha pAvakaH |
na vedAH pratibhAnti sma dvijAtInAM katha~nchana || 9||

antarbhUmigatA ye cha prANino janamejaya |
pIDyamAnAH samutthAya pANDavaM paryavArayan || 10||

vepamAnAH prA~njalayaste sarve pihitAnanAH |
dahyamAnAstadAstraistairyAchanti sma dhana~njayam || 11||

tato brahmarShayashchaiva siddhAshchaiva surarShayaH |
ja~NgamAni cha bhUtAni sarvANyevAvatasthire || 12||

rAjarShayashcha pravarAstathaiva cha divaukasaH |
yakSharAkShasagandharvAstathaiva cha patatriNaH || 13||

tataH pitAmahashchaiva lokapAlAshcha sarvashaH |
bhagavA.nshcha mahAdevaH sagaNo.abhyAyayau tadA || 14||

tato vAyurmahArAja divyairmAlyaiH sugandhibhiH |
abhitaH pANDavA.nshchitrairavachakre samantataH || 15||

jagushcha gAthA vividhA gandharvAH surachoditAH |
nanRRituH sa~Nghashashchaiva rAjannapsarasAM gaNAH || 16||

tasmi.nstu tumule kAle nAradaH surachoditaH |
AgamyAha vachaH pArthaM shravaNIyamidaM nRRipa || 17||

arjunArjuna mA yu~NkShva divyAnyastrANi bhArata |
naitAni niradhiShThAne prayujyante kadAchana || 18||

adhiShThAne na vAnArtaH prayu~njIta kadAchana |
prayoge sumahAndoSho hyastrANAM kurunandana || 19||

etAni rakShyamANAni dhana~njaya yathAgamam |
balavanti sukhArhANi bhaviShyanti na sa.nshayaH || 20||

arakShyamANAnyetAni trailokyasyApi pANDava |
bhavanti sma vinAshAya maivaM bhUyaH kRRithAH kvachit || 21||

ajAtashatro tvaM chaiva drakShyase tAni sa.nyuge |
yojyamAnAni pArthena dviShatAmavamardane || 22||

nivAryAtha tataH pArthaM sarve devA yathAgatam |
jagmuranye cha ye tatra samAjagmurnararShabha || 23||

teShu sarveShu kauravya pratiyAteShu pANDavAH |
tasminneva vane hRRiShTAsta UShuH saha kRRiShNayA || 24||

\hrule

\medskip
              Ajagaraparva
                  173
\medskip

janamejaya uvAcha||

tasminkRRitAstre rathinAM pradhAne  pratyAgate bhavanAdvRRitrahantuH |
ataH paraM kimakurvanta pArthAH  sametya shUreNa dhana~njayena || 1||

vaishampAyana uvAcha||

vaneShu teShveva tu te narendrAH  sahArjunenendrasamena vIrAH |
tasmi.nshcha shailapravare suramye  dhaneshvarAkrIDagatA vijahruH || 2||

veshmAni tAnyapratimAni pashyankrIDAshcha nAnAdrumasaMnikarShAH |
chachAra dhanvI bahudhA narendraH  so.astreShu yattaH satataM kirITI || 3||

avApya vAsaM naradevaputrAH  prasAdajaM vaishravaNasya rAj~naH |
na prANinAM te spRRihayanti rAja~nshivashcha kAlaH sa babhUva teShAm || 4||

sametya pArthena yathaikarAtramUShuH samAstatra tadA chatasraH |
pUrvAshcha ShaTtA dasha pANDavAnAM  shivA babhUvurvasatAM vaneShu || 5||

tato.abravIdvAyusutastarasvI  jiShNushcha rAjAnamupopavishya |
yamau cha vIrau surarAjakalpAvekAntamAsthAya hitaM priyaM cha || 6||

tava pratij~nAM kururAja satyAM  chikIrShamANAstvadanu priyaM cha |
tato.anugachChAma vanAnyapAsya  suyodhanaM sAnucharaM nihantum || 7||

ekAdashaM varShamidaM vasAmaH  suyodhanenAttasukhAH sukhArhAH |
taM va~nchayitvAdhamabuddhishIlamaj~nAtavAsaM sukhamApnuyAmaH || 8||

tavAj~nayA pArthiva nirvisha~NkA  vihAya mAnaM vicharanvanAni |
samIpavAsena vilobhitAste  j~nAsyanti nAsmAnapakRRiShTadeshAn || 9||

sa.nvatsaraM taM tu vihRRitya gUDhaM  narAdhamaM taM sukhamuddharema |
niryAtya vairaM saphalaM sapuShpaM  tasmai narendrAdhamapUruShAya || 10||

suyodhanAyAnucharairvRRitAya  tato mahImAhara dharmarAja |
svargopamaM shailamimaM charadbhiH  shakyo vihantuM naradeva shokaH || 11||

kIrtishcha te bhArata puNyagandhA  nashyeta lokeShu charAchareShu |
tatprApya rAjyaM kurupu~NgavAnAM  shakyaM mahatprAptamatha kriyAshcha || 12||

idaM tu shakyaM satataM narendra  prAptuM tvayA yallabhase kuberAt |
kuruShva buddhiM dviShatAM vadhAya  kRRitAgasAM bhArata nigrahe cha || 13||

tejastavograM na saheta rAjansametya sAkShAdapi vajrapANiH |
na hi vyathAM jAtu kariShyatastau  sametya devairapi dharmarAja || 14||

tvadarthasiddhyarthamabhipravRRittau  suparNaketushcha shineshcha naptA |
yathaiva kRRiShNo.apratimo balena  tathaiva rAjansa shinipravIraH || 15||

tavArthasiddhyarthamabhipravRRittau  yathaiva kRRiShNaH saha yAdavaistaiH |
tathaiva chAvAM naradevavarya  yamau cha vIrau kRRitinau prayoge || 16||

tvadarthayogaprabhavapradhAnAH  samaM kariShyAma parAnsametya || 16||

tatastadAj~nAya mataM mahAtmA  teShAM sa dharmasya suto variShThaH |
pradakShiNaM vaishravaNAdhivAsaM  chakAra dharmArthaviduttamaujaH || 17||

Amantrya veshmAni nadIH sarA.nsi  sarvANi rakShA.nsi cha dharmarAjaH |
yathAgataM mArgamavekShamANaH  punargiriM chaiva nirIkShamANaH || 18||

samAptakarmA sahitaH suhRRidbhirjitvA sapatnAnpratilabhya rAjyam |
shailendra bhUyastapase dhRRitAtmA  draShTA tavAsmIti matiM chakAra || 19||

vRRitaH sa sarvairanujairdvijaishcha  tenaiva mArgeNa patiH kurUNAm |
uvAha chainAnsagaNA.nstathaiva  ghaTotkachaH parvatanirjhareShu || 20||

tAnprasthitAnprItimanA maharShiH  piteva putrAnanushiShya sarvAn |
sa lomashaH prItamanA jagAma  divaukasAM puNyatamaM nivAsam || 21||

tenAnushiShTArShTiSheNena chaiva  tIrthAni ramyANi tapovanAni |
mahAnti chAnyAni sarA.nsi pArthAH  sampashyamAnAH prayayurnarAgryAH || 22||

\hrule

\medskip
                  174
\medskip

vaishampAyana uvAcha||

nagottamaM prasravaNairupetaM  dishAM gajaiH kiMnarapakShibhishcha |
sukhaM nivAsaM jahatAM hi teShAM  na prItirAsIdbharatarShabhANAm || 1||

tatastu teShAM punareva harShaH  kailAsamAlokya mahAnbabhUva |
kuberakAntaM bharatarShabhANAM  mahIdharaM vAridharaprakAsham || 2||

samuchChrayAnparvatasaMnirodhAngoShThAngirINAM girisetumAlAH |
bahUnprapAtA.nshcha samIkShya vIrAH  sthalAni nimnAni cha tatra tatra || 3||

tathaiva chAnyAni mahAvanAni  mRRigadvijAnekapasevitAni |
Alokayanto.abhiyayuH pratItAste dhanvinaH khaDgadharA narAgryAH || 4||

vanAni ramyANi sarA.nsi nadyo  guhA girINAM girigahvarANi |
ete nivAsAH satataM babhUvurnishAnishaM prApya nararShabhANAm || 5||

te durgavAsaM bahudhA niruShya  vyatItya kailAsamachintyarUpam |
AseduratyarthamanoramaM vai  tamAshramAgryaM vRRiShaparvaNaste || 6||

sametya rAj~nA vRRiShaparvaNaste  pratyarchitAstena cha vItamohAH |
shasha.nsire vistarashaH pravAsaM  shivaM yathAvadvRRiShaparvaNaste || 7||

sukhoShitAstatra ta ekarAtraM  puNyAshrame devamaharShijuShTe |
abhyAyayuste badarIM vishAlAM  sukhena vIrAH punareva vAsam || 8||

UShustatastatra mahAnubhAvA  nArAyaNasthAnagatA narAgryAH |
kuberakAntAM nalinIM vishokAH  sampashyamAnAH surasiddhajuShTAm || 9||

tAM chAtha dRRiShTvA nalinIM vishokAH  pANDoH sutAH sarvanarapravIrAH |
te remire nandanavAsametya  dvijarShayo vItabhayA yathaiva || 10||

tataH krameNopayayurnRRivIrA  yathAgatenaiva pathA samagrAH |
vihRRitya mAsaM sukhino badaryAM  kirAtarAj~no viShayaM subAhoH || 11||

chInA.nstukhArAndaradAnsadArvAndeshAnkuNindasya cha bhUriratnAn |
atItya durgaM himavatpradeshaM  puraM subAhordadRRishurnRRivIrAH || 12||

shrutvA cha tAnpArthivaputrapautrAnprAptAnsubAhurviShaye samagrAn |
pratyudyayau prItiyutaH sa rAjA  taM chAbhyanandanvRRiShabhAH kurUNAm || 13||

sametya rAj~nA tu subAhunA te  sUtairvishokapramukhaishcha sarvaiH |
sahendrasenaiH parichArakaishcha  paurogavairye cha mahAnasasthAH || 14||

sukhoShitAstatra ta ekarAtraM  sUtAnupAdAya rathA.nshcha sarvAn |
ghaTotkachaM sAnucharaM visRRijya  tato.abhyayuryAmunamadrirAjam || 15||

tasmingirau prasravaNopapanne  himottarIyAruNapANDusAnau |
vishAkhayUpaM samupetya chakrustadA nivAsaM puruShapravIrAH || 16||

varAhanAnAmRRigapakShijuShTaM  mahadvanaM chaitrarathaprakAsham |
shivena yAtvA mRRigayApradhAnAH  sa.nvatsaraM tatra vane vijahruH || 17||

tatrAsasAdAtibalaM bhuja~NgaM  kShudhArditaM mRRityumivograrUpam |
vRRikodaraH parvatakandarAyAM  viShAdamohavyathitAntarAtmA || 18||

dvIpo.abhavadyatra vRRikodarasya  yudhiShThiro dharmabhRRitAM variShThaH |
amokShayadyastamanantatejA  grAheNa sa.nveShTitasarvagAtram || 19||

te dvAdashaM varShamathopayAntaM  vane vihartuM kuravaH pratItAH |
tasmAdvanAchchaitrarathaprakAshAchChriyA jvalantastapasA cha yuktAH || 20||

tatashcha yAtvA marudhanvapArshvaM  sadA dhanurvedaratipradhAnAH |
sarasvatImetya nivAsakAmAH  sarastato dvaitavanaM pratIyuH || 21||

samIkShya tAndvaitavane niviShTAnnivAsinastatra tato.abhijagmuH |
tapodamAchArasamAdhiyuktAstRRiNodapAtrAharaNAshmakuTTAH || 22||

plakShAkSharauhItakavetasAshcha  snuhA badaryaH khadirAH shirIShAH |
bilve~NgudAH pIlushamIkarIrAH  sarasvatItIraruhA babhUvuH || 23||

tAM yakShagandharvamaharShikAntAmAyAgabhUtAmiva devatAnAm |
sarasvatIM prItiyutAshcharantaH  sukhaM vijahrurnaradevaputrAH || 24||

\hrule

\medskip
                  175
\medskip

janamejaya uvAcha||

kathaM nAgAyutaprANo bhImaseno mahAbalaH |
bhayamAhArayattIvraM tasmAdajagarAnmune || 1||

paulastyaM yo.a.ahvayadyuddhe dhanadaM baladarpitaH |
nalinyAM kadanaM kRRitvA varANAM yakSharakShasAm || 2||

taM sha.nsasi bhayAviShTamApannamarikarShaNam |
etadichChAmyahaM shrotuM paraM kautUhalaM hi me || 3||

vaishampAyana uvAcha||

bahvAshcharye vane teShAM vasatAmugradhanvinAm |
prAptAnAmAshramAdrAjanrAjarShervRRiShaparvaNaH || 4||

yadRRichChayA dhanuShpANirbaddhakhaDgo vRRikodaraH |
dadarsha tadvanaM ramyaM devagandharvasevitam || 5||

sa dadarsha shubhAndeshAngirerhimavatastadA |
devarShisiddhacharitAnapsarogaNasevitAn || 6||

chakoraishchakravAkaishcha pakShibhirjIvajIvakaiH |
kokilairbhRRi~NgarAjaishcha tatra tatra vinAditAn || 7||

nityapuShpaphalairvRRikShairhimasa.nsparshakomalaiH |
upetAnbahulachChAyairmanonayananandanaiH || 8||

sa sampashyangirinadIrvaiDUryamaNisaMnibhaiH |
salilairhimasa.nsparshairha.nsakAraNDavAyutaiH || 9||

vanAni devadArUNAM meghAnAmiva vAgurAH |
harichandanamishrANi tu~NgakAlIyakAnyapi || 10||

mRRigayAM paridhAvansa sameShu marudhanvasu |
vidhyanmRRigA~nsharaiH shuddhaishchachAra sumahAbalaH || 11||

sa dadarsha mahAkAyaM bhuja~NgaM lomaharShaNam |
giridurge samApannaM kAyenAvRRitya kandaram || 12||

parvatAbhogavarShmANaM bhogaishchandrArkamaNDalaiH |
chitrA~NgamajinaishchitrairharidrAsadRRishachChavim || 13||

guhAkAreNa vaktreNa chaturdaMShTreNa rAjatA |
dIptAkSheNAtitAmreNa lihantaM sRRikkiNI muhuH || 14||

trAsanaM sarvabhUtAnAM kAlAntakayamopamam |
niHshvAsakShveDanAdena bhartsayantamiva sthitam || 15||

sa bhImaM sahasAbhyetya pRRidAkuH kShudhito bhRRisham |
jagrAhAjagaro grAho bhujayorubhayorbalAt || 16||

tena sa.nspRRiShTamAtrasya bhimasenasya vai tadA |
sa~nj~nA mumoha sahasA varadAnena tasya ha || 17||

dasha nAgasahasrANi dhArayanti hi yadbalam |
tadbalaM bhImasenasya bhujayorasamaM paraiH || 18||

sa tejasvI tathA tena bhujagena vashIkRRitaH |
visphura~nshanakairbhImo na shashAka vicheShTitum || 19||

nAgAyutasamaprANaH siMhaskandho mahAbhujaH |
gRRihIto vyajahAtsattvaM varadAnena mohitaH || 20||

sa hi prayatnamakarottIvramAtmavimokShaNe |
na chainamashakadvIraH katha~nchitpratibAdhitum || 21||

\hrule

\medskip
                  176
\medskip

vaishampAyana uvAcha||

sa bhImasenastejasvI tathA sarpavashaM gataH |
chintayAmAsa sarpasya vIryamatyadbhutaM mahat || 1||

uvAcha cha mahAsarpaM kAmayA brUhi pannaga |
kastvaM bho bhujagashreShTha kiM mayA cha kariShyasi || 2||

pANDavo bhimaseno.ahaM dharmarAjAdanantaraH |
nAgAyutasamaprANastvayA nItaH kathaM vasham || 3||

siMhAH kesariNo vyAghrA mahiShA vAraNAstathA |
samAgatAshcha bahusho nihatAshcha mayA mRRidhe || 4||

dAnavAshcha pishAchAshcha rAkShasAshcha mahAbalAH |
bhujavegamashaktA me soDhuM pannagasattama || 5||

kiM nu vidyAbalaM kiM vA varadAnamatho tava |
udyogamapi kurvANo vashago.asmi kRRitastvayA || 6||

asatyo vikramo nR^INAmiti me nishchitA matiH |
yathedaM me tvayA nAga balaM pratihataM mahat || 7||

ityeva.nvAdinaM vIraM bhImamakliShTakAriNam |
bhogena mahatA sarpaH samantAtparyaveShTayat || 8||

nigRRihya taM mahAbAhuM tataH sa bhujagastadA |
vimuchyAsya bhujau pInAvidaM vachanamabravIt || 9||

diShTyA tvaM kShudhitasyAdya devairbhakSho mahAbhuja |
diShTyA kAlasya mahataH priyAH prANA hi dehinAm || 10||

yathA tvidaM mayA prAptaM bhuja~Ngatvamari.ndama |
tadavashyaM mayA khyApyaM tavAdya shRRiNu sattama || 11||

imAmavasthAM samprApto hyahaM kopAnmanIShiNAm |
shApasyAntaM pariprepsuH sarpasya kathayAmi tat || 12||

nahuSho nAma rAjarShirvyaktaM te shrotramAgataH |
tavaiva pUrvaH pUrveShAmAyorva.nshakaraH sutaH || 13||

so.ahaM shApAdagastyasya brAhmaNAnavamanya cha |
imAmavasthAmApannaH pashya daivamidaM mama || 14||

tvAM chedavadhyamAyAntamatIva priyadarshanam |
ahamadyopayokShyAmi vidhAnaM pashya yAdRRisham || 15||

na hi me muchyate kashchitkatha~nchidgrahaNaM gataH |
gajo vA mahiSho vApi ShaShThe kAle narottama || 16||

nAsi kevalasarpeNa tiryagyoniShu vartatA |
gRRihItaH kauravashreShTha varadAnamidaM mama || 17||

patatA hi vimAnAgrAnmayA shakrAsanAddrutam |
kuru shApAntamityukto bhagavAnmunisattamaH || 18||

sa mAmuvAcha tejasvI kRRipayAbhipariplutaH |
mokShaste bhavitA rAjankasmAchchitkAlaparyayAt || 19||

tato.asmi patito bhUmau na cha mAmajahAtsmRRitiH |
smArtamasti purANaM me yathaivAdhigataM tathA || 20||

yastu te vyAhRRitAnprashnAnpratibrUyAdvisheShavit |
sa tvAM mokShayitA shApAditi mAmabravIdRRiShiH || 21||

gRRihItasya tvayA rAjanprANino.api balIyasaH |
sattvabhra.nsho.adhikasyApi sarvasyAshu bhaviShyati || 22||

iti chApyahamashrauShaM vachasteShAM dayAvatAm |
mayi sa~njAtahArdAnAmatha te.antarhitA dvijAH || 23||

so.ahaM paramaduShkarmA vasAmi niraye.ashuchau |
sarpayonimimAM prApya kAlAkA~NkShI mahAdyute || 24||

tamuvAcha mahAbAhurbhImaseno bhuja~Ngamam |
na te kupye mahAsarpa na chAtmAnaM vigarhaye || 25||

yasmAdabhAvI bhAvI vA manuShyaH sukhaduHkhayoH |
Agame yadi vApAye na tatra glapayenmanaH || 26||

daivaM puruShakAreNa ko nivartitumarhati |
daivameva paraM manye puruShArtho nirarthakaH || 27||

pashya daivopaghAtAddhi bhujavIryavyapAshrayam |
imAmavasthAM samprAptamanimittamihAdya mAm || 28||

kiM tu nAdyAnushochAmi tathAtmAnaM vinAshitam |
yathA tu vipine nyastAnbhrAtR^InrAjyaparichyutAn || 29||

himavA.nshcha sudurgo.ayaM yakSharAkShasasa~NkulaH |
mAM cha te samudIkShantaH prapatiShyanti vihvalAH || 30||

vinaShTamatha vA shrutvA bhaviShyanti nirudyamAH |
dharmashIlA mayA te hi bAdhyante rAjyagRRiddhinA || 31||

atha vA nArjuno dhImAnviShAdamupayAsyati |
sarvAstravidanAdhRRiShyo devagandharvarAkShasaiH || 32||

samarthaH sa mahAbAhurekAhnA sumahAbalaH |
devarAjamapi sthAnAtprachyAvayitumojasA || 33||

kiM punardhRRitarAShTrasya putraM durdyUtadevinam |
vidviShTaM sarvalokasya dambhalobhaparAyaNam || 34||

mAtaraM chaiva shochAmi kRRipaNAM putragRRiddhinIm |
yAsmAkaM nityamAshAste mahattvamadhikaM paraiH || 35||

kathaM nu tasyAnAthAyA madvinAshAdbhuja~Ngama |
aphalAste bhaviShyanti mayi sarve manorathAH || 36||

nakulaH sahadevashcha yamajau guruvartinau |
madbAhubalasa.nstabdhau nityaM puruShamAninau || 37||

nirutsAhau bhaviShyete bhraShTavIryaparAkramau |
madvinAshAtparidyUnAviti me vartate matiH || 38||

eva.nvidhaM bahu tadA vilalApa vRRikodaraH |
bhuja~Ngabhogasa.nruddho nAshakachcha vicheShTitum || 39||

yudhiShThirastu kaunteya babhUvAsvasthachetanaH |
aniShTadarshanAnghorAnutpAtAnparichintayan || 40||

dAruNaM hyashivaM nAdaM shivA dakShiNataH sthitA |
dIptAyAM dishi vitrastA rauti tasyAshramasya ha || 41||

ekapakShAkShicharaNA vartikA ghoradarshanA |
rudhiraM vamantI dadRRishe pratyAdityamapasvarA || 42||

pravavAvanilo rUkShashchaNDaH sharkarakarShaNaH |
apasavyAni sarvANi mRRigapakShirutAni cha || 43||

pRRiShThato vAyasaH kRRiShNo yAhi yAhIti vAshati |
muhurmuhuH prasphurati dakShiNo.asya bhujastathA || 44||

hRRidayaM charaNashchApi vAmo.asya parivartate |
savyasyAkShNo vikArashchApyaniShTaH samapadyata || 45||

sa dharmarAjo medhAvI sha~NkamAno mahadbhayam |
draupadIM paripaprachCha kva bhIma iti bhArata || 46||

shasha.nsa tasmai pA~nchAlI chirayAtaM vRRikodaram |
sa pratasthe mahAbAhurdhaumyena sahito nRRipaH || 47||

draupadyA rakShaNaM kAryamityuvAcha dhana~njayam |
nakulaM sahadevaM cha vyAdidesha dvijAnprati || 48||

sa tasya padamunnIya tasmAdevAshramAtprabhuH |
dadarsha pRRithivIM chihnairbhImasya parichihnitAm || 49||

dhAvatastasya vIrasya mRRigArthe vAtaraMhasaH |
UruvAtavinirbhagnAndrumAnvyAvarjitAnpathi || 50||

sa gatvA taistadA chihnairdadarsha girigahvare |
gRRihItaM bhujagendreNa nishcheShTamanujaM tathA || 51||

\hrule

\medskip
                  177
\medskip

vaishampAyana uvAcha||

yudhiShThirastamAsAdya sarpabhogAbhiveShTitam |
dayitaM bhrAtaraM vIramidaM vachanamabravIt || 1||

kuntImAtaH kathamimAmApadaM tvamavAptavAn |
kashchAyaM parvatAbhogapratimaH pannagottamaH || 2||

sa dharmarAjamAlakShya bhrAtA bhrAtaramagrajam |
kathayAmAsa tatsarvaM grahaNAdi vicheShTitam || 3||

yudhiShThira uvAcha||

devo vA yadi vA daitya urago vA bhavAnyadi |
satyaM sarpa vacho brUhi pRRichChati tvAM yudhiShThiraH || 4||

kimAhRRitya viditvA vA prItiste syAdbhuja~Ngama |
kimAhAraM prayachChAmi kathaM mu~nchedbhavAnimam || 5||

sarpa uvAcha||

nahuSho nAma rAjAhamAsaM pUrvastavAnagha |
prathitaH pa~nchamaH somAdAyoH putro narAdhipa || 6||

kratubhistapasA chaiva svAdhyAyena damena cha |
trailokyaishvaryamavyagraM prApto vikramaNena cha || 7||

tadaishvaryaM samAsAdya darpo mAmagamattadA |
sahasraM hi dvijAtInAmuvAha shibikAM mama || 8||

aishvaryamadamatto.ahamavamanya tato dvijAn |
imAmagastyena dashAmAnItaH pRRithivIpate || 9||

na tu mAmajahAtpraj~nA yAvadadyeti pANDava |
tasyaivAnugrahAdrAjannagastyasya mahAtmanaH || 10||

ShaShThe kAle mamAhAraH prApto.ayamanujastava |
nAhamenaM vimokShyAmi na chAnyamabhikAmaye || 11||

prashnAnuchchAritA.nstu tvaM vyAhariShyasi chenmama |
atha pashchAdvimokShyAmi bhrAtaraM te vRRikodaram || 12||

yudhiShThira uvAcha||

brUhi sarpa yathAkAmaM prativakShyAmi te vachaH |
api chechChaknuyAM prItimAhartuM te bhuja~Ngama || 13||

vedyaM yadbrAhmaNeneha tadbhavAnvetti kevalam |
sarparAja tataH shrutvA prativakShyAmi te vachaH || 14||

sarpa uvAcha||

brAhmaNaH ko bhavedrAjanvedyaM kiM cha yudhiShThira |
bravIhyatimatiM tvAM hi vAkyairanumimImahe || 15||

yudhiShThira uvAcha||

satyaM dAnaM kShamA shIlamAnRRisha.nsyaM damo ghRRiNA |
dRRishyante yatra nAgendra sa brAhmaNa iti smRRitaH || 16||

vedyaM sarpa paraM brahma nirduHkhamasukhaM cha yat |
yatra gatvA na shochanti bhavataH kiM vivakShitam || 17||

sarpa uvAcha||

chAturvarNyaM pramANaM cha satyaM cha brahma chaiva ha |
shUdreShvapi cha satyaM cha dAnamakrodha eva cha || 18||

AnRRisha.nsyamahi.nsA cha ghRRiNA chaiva yudhiShThira || 18||

vedyaM yachchAttha nirduHkhamasukhaM cha narAdhipa |
tAbhyAM hInaM padaM chAnyanna tadastIti lakShaye || 19||

yudhiShThira uvAcha||

shUdre chaitadbhavellakShyaM dvije tachcha na vidyate |
na vai shUdro bhavechChUdro brAhmaNo na cha brAhmaNaH || 20||

yatraitallakShyate sarpa vRRittaM sa brAhmaNaH smRRitaH |
yatraitanna bhavetsarpa taM shUdramiti nirdishet || 21||

yatpunarbhavatA proktaM na vedyaM vidyateti ha |
tAbhyAM hInamatItyAtra padaM nAstIti chedapi || 22||

evametanmataM sarpa tAbhyAM hInaM na vidyate |
yathA shItoShNayormadhye bhavennoShNaM na shItatA || 23||

evaM vai sukhaduHkhAbhyAM hInamasti padaM kvachit |
eShA mama matiH sarpa yathA vA manyate bhavAn || 24||

sarpa uvAcha||

yadi te vRRittato rAjanbrAhmaNaH prasamIkShitaH |
vyarthA jAtistadAyuShmankRRitiryAvanna dRRishyate || 25||

yudhiShThira uvAcha||

jAtiratra mahAsarpa manuShyatve mahAmate |
sa~NkarAtsarvavarNAnAM duShparIkShyeti me matiH || 26||

sarve sarvAsvapatyAni janayanti yadA narAH |
vA~Nmaithunamatho janma maraNaM cha samaM nRRiNAm || 27||

idamArShaM pramANaM cha ye yajAmaha ityapi |
tasmAchChIlaM pradhAneShTaM vidurye tattvadarshinaH || 28||

prA~NnAbhivardhanAtpu.nso jAtakarma vidhIyate |
tatrAsya mAtA sAvitrI pitA tvAchArya uchyate || 29||

vRRittyA shUdrasamo hyeSha yAvadvede na jAyate |
asminnevaM matidvaidhe manuH svAyambhuvo.abravIt || 30||

kRRitakRRityAH punarvarNA yadi vRRittaM na vidyate |
sa~Nkarastatra nAgendra balavAnprasamIkShitaH || 31||

yatredAnIM mahAsarpa sa.nskRRitaM vRRittamiShyate |
taM brAhmaNamahaM pUrvamuktavAnbhujagottama || 32||

sarpa uvAcha||

shrutaM viditavedyasya tava vAkyaM yudhiShThira |
bhakShayeyamahaM kasmAdbhrAtaraM te vRRikodaram || 33||

\hrule

\medskip
                  178
\medskip

yudhiShThira uvAcha||

bhavAnetAdRRisho loke vedavedA~NgapAragaH |
brUhi kiM kurvataH karma bhavedgatiranuttamA || 1||

sarpa uvAcha||

pAtre dattvA priyANyuktvA satyamuktvA cha bhArata |
ahi.nsAnirataH svargaM gachChediti matirmama || 2||

yudhiShThira uvAcha||

dAnAdvA sarpa satyAdvA kimato guru dRRishyate |
ahi.nsApriyayoshchaiva gurulAghavamuchyatAm || 3||

sarpa uvAcha||

dAne ratatvaM satyaM cha ahi.nsA priyameva cha |
eShAM kAryagarIyastvAddRRishyate gurulAghavam || 4||

kasmAchchiddAnayogAddhi satyameva vishiShyate |
satyavAkyAchcha rAjendra ki~nchiddAnaM vishiShyate || 5||

evameva maheShvAsa priyavAkyAnmahIpate |
ahi.nsA dRRishyate gurvI tatashcha priyamiShyate || 6||

evametadbhavedrAjankAryApekShamanantaram |
yadabhipretamanyatte brUhi yAvadbravImyaham || 7||

yudhiShThira uvAcha||

kathaM svarge gatiH sarpa karmaNAM cha phalaM dhruvam |
asharIrasya dRRishyeta viShayA.nshcha bravIhi me || 8||

sarpa uvAcha||

tisro vai gatayo rAjanparidRRiShTAH svakarmabhiH |
mAnuShyaM svargavAsashcha tiryagyonishcha tattridhA || 9||

tatra vai mAnuShAllokAddAnAdibhiratandritaH |
ahi.nsArthasamAyuktaiH kAraNaiH svargamashnute || 10||

viparItaishcha rAjendra kAraNairmAnuSho bhavet |
tiryagyonistathA tAta visheShashchAtra vakShyate || 11||

kAmakrodhasamAyukto hi.nsAlobhasamanvitaH |
manuShyatvAtparibhraShTastiryagyonau prasUyate || 12||

tiryagyonyAM pRRithagbhAvo manuShyatve vidhIyate |
gavAdibhyastathAshvebhyo devatvamapi dRRishyate || 13||

so.ayametA gatIH sarvA jantushcharati kAryavAn |
nitye mahati chAtmAnamavasthApayate nRRipa || 14||

jAto jAtashcha balavAnbhu~Nkte chAtmA sa dehavAn |
phalArthastAta niShpRRiktaH prajAlakShaNabhAvanaH || 15||

yudhiShThira uvAcha||

shabde sparshe cha rUpe cha tathaiva rasagandhayoH |
tasyAdhiShThAnamavyagraM brUhi sarpa yathAtatham || 16||

kiM na gRRihNAsi viShayAnyugapattvaM mahAmate |
etAvaduchyatAM choktaM sarvaM pannagasattama || 17||

sarpa uvAcha||

yadAtmadravyamAyuShmandehasa.nshrayaNAnvitam |
karaNAdhiShThitaM bhogAnupabhu~Nkte yathAvidhi || 18||

j~nAnaM chaivAtra buddhishcha manashcha bharatarShabha |
tasya bhogAdhikaraNe karaNAni nibodha me || 19||

manasA tAta paryeti kramasho viShayAnimAn |
viShayAyatanasthena bhUtAtmA kShetraniHsRRitaH || 20||

atra chApi naravyAghra mano jantorvidhIyate |
tasmAdyugapadasyAtra grahaNaM nopapadyate || 21||

sa AtmA puruShavyAghra bhruvorantaramAshritaH |
dravyeShu sRRijate buddhiM vividheShu parAvarAm || 22||

buddheruttarakAlaM cha vedanA dRRishyate budhaiH |
eSha vai rAjashArdUla vidhiH kShetraj~nabhAvanaH || 23||

yudhiShThira uvAcha||

manasashchApi buddheshcha brUhi me lakShaNaM param |
etadadhyAtmaviduShAM paraM kAryaM vidhIyate || 24||

sarpa uvAcha||

buddhirAtmAnugA tAta utpAtena vidhIyate |
tadAshritA hi sa~nj~naiShA vidhistasyaiShaNe bhavet || 25||

buddherguNavidhirnAsti manastu guNavadbhavet |
buddhirutpadyate kArye manastUtpannameva hi || 26||

etadvisheShaNaM tAta manobuddhyormayeritam |
tvamapyatrAbhisambuddhaH kathaM vA manyate bhavAn || 27||

yudhiShThira uvAcha||

aho buddhimatAM shreShTha shubhA buddhiriyaM tava |
viditaM veditavyaM te kasmAnmAmanupRRichChasi || 28||

sarvaj~naM tvAM kathaM moha AvishatsvargavAsinam |
evamadbhutakarmANamiti me sa.nshayo mahAn || 29||

sarpa uvAcha||

supraj~namapi chechChUramRRiddhirmohayate naram |
vartamAnaH sukhe sarvo nAvaitIti matirmama || 30||

so.ahamaishvaryamohena madAviShTo yudhiShThira |
patitaH pratisambuddhastvAM tu sambodhayAmyaham || 31||

kRRitaM kAryaM mahArAja tvayA mama parantapa |
kShINaH shApaH sukRRichChro me tvayA sambhAShya sAdhunA || 32||

ahaM hi divi divyena vimAnena charanpurA |
abhimAnena mattaH sanka~nchinnAnyamachintayam || 33||

brahmarShidevagandharvayakSharAkShasakiMnarAH |
karAnmama prayachChanti sarve trailokyavAsinaH || 34||

chakShuShA yaM prapashyAmi prANinaM pRRithivIpate |
tasya tejo harAmyAshu taddhi dRRiShTibalaM mama || 35||

brahmarShINAM sahasraM hi uvAha shibikAM mama |
sa mAmapanayo rAjanbhra.nshayAmAsa vai shriyaH || 36||

tatra hyagastyaH pAdena vahanspRRiShTo mayA muniH |
adRRiShTena tato.asmyukto dhva.nsa sarpeti vai ruShA || 37||

tatastasmAdvimAnAgrAtprachyutashchyutabhUShaNaH |
prapatanbubudhe.a.atmAnaM vyAlIbhUtamadhomukham || 38||

ayAchaM tamahaM vipraM shApasyAnto bhavediti |
aj~nAnAtsampravRRittasya bhagavankShantumarhasi || 39||

tataH sa mAmuvAchedaM prapatantaM kRRipAnvitaH |
yudhiShThiro dharmarAjaH shApAttvAM mokShayiShyati || 40||

abhimAnasya ghorasya balasya cha narAdhipa |
phale kShINe mahArAja phalaM puNyamavApsyasi || 41||

tato me vismayo jAtastaddRRiShTvA tapaso balam |
brahma cha brAhmaNatvaM cha yena tvAhamachUchudam || 42||

satyaM damastapo yogamahi.nsA dAnanityatA |
sAdhakAni sadA pu.nsAM na jAtirna kulaM nRRipa || 43||

ariShTa eSha te bhrAtA bhImo mukto mahAbhujaH |
svasti te.astu mahArAja gamiShyAmi divaM punaH || 44||

vaishampAyana uvAcha||

ityuktvAjagaraM dehaM tyaktvA sa nahuSho nRRipaH |
divyaM vapuH samAsthAya gatastridivameva ha || 45||

yudhiShThiro.api dharmAtmA bhrAtrA bhImena sa~NgataH |
dhaumyena sahitaH shrImAnAshramaM punarabhyagAt || 46||

tato dvijebhyaH sarvebhyaH sametebhyo yathAtatham |
kathayAmAsa tatsarvaM dharmarAjo yudhiShThiraH || 47||

tachChrutvA te dvijAH sarve bhrAtarashchAsya te trayaH |
AsansuvrIDitA rAjandraupadI cha yashasvinI || 48||

te tu sarve dvijashreShThAH pANDavAnAM hitepsayA |
maivamityabruvanbhImaM garhayanto.asya sAhasam || 49||

pANDavAstu bhayAnmuktaM prekShya bhImaM mahAbalam |
harShamAhArayAM chakrurvijahrushcha mudA yutAH || 50||

\hrule

\medskip
              mArkaNDeyasamAsyAparva
                  179
\medskip

vaishampAyana uvAcha||

nidAghAntakaraH kAlaH sarvabhUtasukhAvahaH |
tatraiva vasatAM teShAM prAvRRiTsamabhipadyata || 1||

ChAdayanto mahAghoShAH khaM dishashcha balAhakAH |
pravavarShurdivArAtramasitAH satataM tadA || 2||

tapAtyayaniketAshcha shatasho.atha sahasrashaH |
apetArkaprabhAjAlAH savidyudvimalaprabhAH || 3||

virUDhashaShpA pRRithivI mattada.nshasarIsRRipA |
babhUva payasA siktA shAntadhUmarajo.aruNA || 4||

na sma praj~nAyate ki~nchidambhasA samavastRRite |
samaM vA viShamaM vApi nadyo vA sthAvarANi vA || 5||

kShubdhatoyA mahAghoShAH shvasamAnA ivAshugAH |
sindhavaH shobhayAM chakruH kAnanAni tapAtyaye || 6||

nadatAM kAnanAnteShu shrUyante vividhAH svanAH |
vRRiShTibhistADyamAnAnAM varAhamRRigapakShiNAm || 7||

stokakAH shikhinashchaiva pu.nskokilagaNaiH saha |
mattAH paripatanti sma dardurAshchaiva darpitAH || 8||

tathA bahuvidhAkArA prAvRRiNmeghAnunAditA |
abhyatItA shivA teShAM charatAM marudhanvasu || 9||

krau~nchaha.nsagaNAkIrNA sharatpraNihitAbhavat |
rUDhakakShavanaprasthA prasannajalanimnagA || 10||

vimalAkAshanakShatrA sharatteShAM shivAbhavat |
mRRigadvijasamAkIrNA pANDavAnAM mahAtmanAm || 11||

pashyantaH shAntarajasaH kShapA jaladashItalAH |
grahanakShatrasa~Nghaishcha somena cha virAjitAH || 12||

kumudaiH puNDarIkaishcha shItavAridharAH shivAH |
nadIH puShkariNIshchaiva dadRRishuH samala~NkRRitAH || 13||

AkAshanIkAshataTAM nIpanIvArasa~NkulAm |
babhUva charatAM harShaH puNyatIrthAM sarasvatIm || 14||

te vai mumudire vIrAH prasannasalilAM shivAm |
pashyanto dRRiDhadhanvAnaH paripUrNAM sarasvatIm || 15||

teShAM puNyatamA rAtriH parvasandhau sma shAradI |
tatraiva vasatAmAsItkArttikI janamejaya || 16||

puNyakRRidbhirmahAsattvaistApasaiH saha pANDavAH |
tatsarvaM bharatashreShThAH samUhuryogamuttamam || 17||

tamisrAbhyudaye tasmindhaumyena saha pANDavAH |
sUtaiH paurogavaishchaiva kAmyakaM prayayurvanam || 18||

\hrule

\medskip
                  180
\medskip

vaishampAyana uvAcha||

kAmyakaM prApya kaunteyA yudhiShThirapurogamAH |
kRRitAtithyA munigaNairniSheduH saha kRRiShNayA || 1||

tatastAnparivishvastAnvasataH pANDunandanAn |
brAhmaNA bahavastatra samantAtparyavArayan || 2||

athAbravIddvijaH kashchidarjunasya priyaH sakhA |
eShyatIha mahAbAhurvashI shaurirudAradhIH || 3||

viditA hi hareryUyamihAyAtAH kurUdvahAH |
sadA hi darshanAkA~NkShI shreyo.anveShI cha vo hariH || 4||

bahuvatsarajIvI cha mArkaNDeyo mahAtapAH |
svAdhyAyatapasA yuktaH kShipraM yuShmAnsameShyati || 5||

tathaiva tasya bruvataH pratyadRRiShyata keshavaH |
sainyasugrIvayuktena rathena rathinAM varaH || 6||

maghavAniva paulomyA sahitaH satyabhAmayA |
upAyAddevakIputro didRRikShuH kurusattamAn || 7||

avatIrya rathAtkRRiShNo dharmarAjaM yathAvidhi |
vavande mudito dhImAnbhImaM cha balinAM varam || 8||

pUjayAmAsa dhaumyaM cha yamAbhyAmabhivAditaH |
pariShvajya guDAkeshaM draupadIM paryasAntvayat || 9||

sa dRRiShTvA phalgunaM vIraM chirasya priyamAgatam |
paryaShvajata dAshArhaH punaH punarari.ndamam || 10||

tathaiva satyabhAmApi draupadIM pariShasvaje |
pANDavAnAM priyAM bhAryAM kRRiShNasya mahiShI priyA || 11||

tataste pANDavAH sarve sabhAryAH sapurohitAH |
AnarchuH puNDarIkAkShaM parivavrushcha sarvashaH || 12||

kRRiShNastu pArthena sametya vidvAndhana~njayenAsuratarjanena |
babhau yathA bhUtapatirmahAtmA  sametya sAkShAdbhagavAnguhena || 13||

tataH samastAni kirITamAlI  vaneShu vRRittAni gadAgrajAya |
uktvA yathAvatpunaranvapRRichChatkathaM subhadrA cha tathAbhimanyuH || 14||

sa pUjayitvA madhuhA yathAvatpArthA.nshcha kRRiShNAM cha purohitaM cha |
uvAcha rAjAnamabhiprasha.nsanyudhiShThiraM tatra sahopavishya || 15||

dharmaH paraH pANDava rAjyalAbhAttasyArthamAhustapa eva rAjan |
satyArjavAbhyAM charatA svadharmaM  jitastavAyaM cha parashcha lokaH || 16||

adhItamagre charatA vratAni  samyagdhanurvedamavApya kRRitsnam |
kShAtreNa dharmeNa vasUni labdhvA  sarve hyavAptAH kratavaH purANAH || 17||

na grAmyadharmeShu ratistavAsti  kAmAnna ki~nchitkuruShe narendra |
na chArthalobhAtprajahAsi dharmaM  tasmAtsvabhAvAdasi dharmarAjaH || 18||

dAnaM cha satyaM cha tapashcha rAja~nshraddhA cha shAntishcha dhRRitiH kShamA cha |
avApya rAShTrANi vasUni bhogAneShA parA pArtha sadA ratiste || 19||

yadA janaughaH kurujA~NgalAnAM  kRRiShNAM sabhAyAmavashAmapashyat |
apetadharmavyavahAravRRittaM  saheta tatpANDava kastvadanyaH || 20||

asa.nshayaM sarvasamRRiddhakAmaH  kShipraM prajAH pAlayitAsi samyak |
ime vayaM nigrahaNe kurUNAM  yadi pratij~nA bhavataH samAptA || 21||

dhaumyaM cha kRRiShNAM cha yudhiShThiraM cha  yamau cha bhImaM cha dashArhasiMhaH |
uvAcha diShTyA bhavatAM shivena  prAptaH kirITI muditaH kRRitAstraH || 22||

provAcha kRRiShNAmapi yAj~nasenIM  dashArhabhartA sahitaH suhRRidbhiH |
kRRiShNe dhanurvedaratipradhAnAH  satyavratAste shishavaH sushIlAH || 23||

sadbhiH sadaivAcharitaM samAdhiM  charanti putrAstava yAj~naseni || 23||

rAjyena rAShTraishcha nimantryamANAH  pitrA cha kRRiShNe tava sodaraishcha |
na yaj~nasenasya na mAtulAnAM  gRRiheShu bAlA ratimApnuvanti || 24||

AnartamevAbhimukhAH shivena  gatvA dhanurvedaratipradhAnAH |
tavAtmajA vRRiShNipuraM pravishya  na daivatebhyaH spRRihayanti kRRiShNe || 25||

yathA tvamevArhasi teShu vRRittiM  prayoktumAryA cha yathaiva kuntI |
teShvapramAdena sadA karoti  tathA cha bhUyashcha tathA subhadrA || 26||

yathAniruddhasya yathAbhimanyoryathA sunIthasya yathaiva bhAnoH |
tathA vinetA cha gatishcha kRRiShNe  tavAtmajAnAmapi raukmiNeyaH || 27||

gadAsicharmagrahaNeShu shUrAnastreShu shikShAsu rathAshvayAne |
samyagvinetA vinayatyatandrIstA.nshchAbhimanyuH satataM kumAraH || 28||

sa chApi samyakpraNidhAya shikShAmastrANi chaiShAM guruvatpradAya |
tavAtmajAnAM cha tathAbhimanyoH  parAkramaistuShyati raukmiNeyaH || 29||

yadA vihAraM prasamIkShamANAH  prayAnti putrAstava yAj~naseni |
ekaikameShAmanuyAnti tatra  rathAshcha yAnAni cha dantinashcha || 30||

athAbravIddharmarAjaM tu kRRiShNo  dashArhayodhAH kukurAndhakAshcha |
ete nideshaM tava pAlayanti  tiShThanti yatrechChasi tatra rAjan || 31||

AvartatAM kArmukavegavAtA  halAyudhapragrahaNA madhUnAm |
senA tavArtheShu narendra yattA  sasAdipattyashvarathA sanAgA || 32||

prasthApyatAM pANDava dhArtarAShTraH  suyodhanaH pApakRRitAM variShThaH |
sa sAnubandhaH sasuhRRidgaNashcha  saubhasya saubhAdhipateshcha mArgam || 33||

kAmaM tathA tiShTha narendra tasminyathA kRRitaste samayaH sabhAyAm |
dAshArhayodhaistu sasAdiyodhaM  pratIkShatAM nAgapuraM bhavantam || 34||

vyapetamanyurvyapanItapApmA  vihRRitya yatrechChasi tatra kAmam |
tataH samRRiddhaM prathamaM vishokaH  prapatsyase nAgapuraM sarAShTram || 35||

tatastadAj~nAya mataM mahAtmA  yathAvaduktaM puruShottamena |
prashasya viprekShya cha dharmarAjaH  kRRitA~njaliH keshavamityuvAcha || 36||

asa.nshayaM keshava pANDavAnAM  bhavAngatistvachCharaNA hi pArthAH |
kAlodaye tachcha tatashcha bhUyaH  kartA bhavAnkarma na sa.nshayo.asti || 37||

yathApratij~naM vihRRitashcha kAlaH  sarvAH samA dvAdasha nirjaneShu |
aj~nAtacharyAM vidhivatsamApya  bhavadgatAH keshava pANDaveyAH || 38||

vaishampAyana uvAcha||

tathA vadati vArShNeye dharmarAje cha bhArata |
atha pashchAttapovRRiddho bahuvarShasahasradhRRik || 39||

pratyadRRiShyata dharmAtmA mArkaNDeyo mahAtapAH || 39||

tamAgatamRRiShiM vRRiddhaM bahuvarShasahasriNam |
AnarchurbrAhmaNAH sarve kRRiShNashcha saha pANDavaiH || 40||

tamarchitaM suviShvastamAsInamRRiShisattamam |
brAhmaNAnAM matenAha pANDavAnAM cha keshavaH || 41||

shushrUShavaH pANDavAste brAhmaNAshcha samAgatAH |
draupadI satyabhAmA cha tathAhaM paramaM vachaH || 42||

purAvRRittAH kathAH puNyAH sadAchArAH sanAtanAH |
rAj~nAM strINAmRRiShINAM cha mArkaNDeya vichakShva naH || 43||

teShu tatropaviShTeShu devarShirapi nAradaH |
AjagAma vishuddhAtmA pANDavAnavalokakaH || 44||

tamapyatha mahAtmAnaM sarve tu puruSharShabhAH |
pAdyArghyAbhyAM yathAnyAyamupatasthurmanIShiNam || 45||

nAradastvatha devarShirj~nAtvA tA.nstu kRRitakShaNAn |
mArkaNDeyasya vadatastAM kathAmanvamodata || 46||

uvAcha chainaM kAlaj~naH smayanniva sa nAradaH |
brahmarShe kathyatAM yatte pANDaveShu vivakShitam || 47||

evamuktaH pratyuvAcha mArkaNDeyo mahAtapAH |
kShaNaM kurudhvaM vipulamAkhyAtavyaM bhaviShyati || 48||

evamuktAH kShaNaM chakruH pANDavAH saha tairdvijaiH |
madhya.ndine yathAdityaM prekShantastaM mahAmunim || 49||

\hrule

\medskip
                  181
\medskip

vaishampAyana uvAcha||

taM vivakShantamAlakShya kururAjo mahAmunim |
kathAsa~njananArthAya chodayAmAsa pANDavaH || 1||

bhavAndaivatadaityAnAmRRiShINAM cha mahAtmanAm |
rAjarShINAM cha sarveShAM charitaj~naH sanAtanaH || 2||

sevyashchopAsitavyashcha mato naH kA~NkShitashchiram |
ayaM cha devakIputraH prApto.asmAnavalokakaH || 3||

bhavatyeva hi me buddhirdRRiShTvAtmAnaM sukhAchchyutam |
dhArtarAShTrA.nshcha durvRRittAnRRidhyataH prekShya sarvashaH || 4||

karmaNaH puruShaH kartA shubhasyApyashubhasya cha |
svaphalaM tadupAshnAti kathaM kartA svidIshvaraH || 5||

atha vA sukhaduHkheShu nRRiNAM brahmavidAM vara |
iha vA kRRitamanveti paradehe.atha vA punaH || 6||

dehI cha dehaM santyajya mRRigyamANaH shubhAshubhaiH |
kathaM sa.nyujyate pretya iha vA dvijasattama || 7||

aihalaukikamevaitadutAho pAralaukikam |
kva cha karmANi tiShThanti jantoH pretasya bhArgava || 8||

mArkaNDeya uvAcha||

tvadyukto.ayamanuprashno yathAvadvadatAM vara |
viditaM veditavyaM te sthityarthamanupRRichChasi || 9||

atra te vartayiShyAmi tadihaikamanAH shRRiNu |
yathehAmutra cha naraH sukhaduHkhamupAshnute || 10||

nirmalAni sharIrANi vishuddhAni sharIriNAm |
sasarja dharmatantrANi pUrvotpannaH prajApatiH || 11||

amoghabalasa~NkalpAH suvratAH satyavAdinaH |
brahmabhUtA narAH puNyAH purANAH kurunandana || 12||

sarve devaiH samAyAnti svachChandena nabhastalam |
tatashcha punarAyAnti sarve svachChandachAriNaH || 13||

svachChandamaraNAshchAsannarAH svachChandajIvinaH |
alpabAdhA nirAta~NkA siddhArthA nirupadravAH || 14||

draShTAro devasa~NghAnAmRRiShINAM cha mahAtmanAm |
pratyakShAH sarvadharmANAM dAntA vigatamatsarAH || 15||

AsanvarShasahasrANi tathA putrasahasriNaH |
tataH kAlAntare.anyasminpRRithivItalachAriNaH || 16||

kAmakrodhAbhibhUtAste mAyAvyAjopajIvinaH |
lobhamohAbhibhUtAshcha tyaktA devaistato narAH || 17||

ashubhaiH karmabhiH pApAstirya~NnarakagAminaH |
sa.nsAreShu vichitreShu pachyamAnAH punaH punaH || 18||

mogheShTA moghasa~NkalpA moghaj~nAnA vichetasaH |
sarvAtisha~Nkinashchaiva sa.nvRRittAH kleshabhAginaH || 19||

ashubhaiH karmabhishchApi prAyashaH parichihnitAH || 19||

dauShkulyA vyAdhibahulA durAtmAno.apratApinaH |
bhavantyalpAyuShaH pApA raudrakarmaphalodayAH || 20||

nAthantaH sarvakAmAnAM nAstikA bhinnasetavaH || 20||

jantoH pretasya kaunteya gatiH svairiha karmabhiH |
prAj~nasya hInabuddheshcha karmakoshaH kva tiShThati || 21||

kvasthastatsamupAshnAti sukRRitaM yadi vetarat |
iti te darshanaM yachcha tatrApyanunayaM shRRiNu || 22||

ayamAdisharIreNa devasRRiShTena mAnavaH |
shubhAnAmashubhAnAM cha kurute sa~nchayaM mahat || 23||

AyuSho.ante prahAyedaM kShINaprAyaM kalevaram |
sambhavatyeva yugapadyonau nAstyantarAbhavaH || 24||

tatrAsya svakRRitaM karma ChAyevAnugataM sadA |
phalatyatha sukhArho vA duHkhArho vApi jAyate || 25||

kRRitAntavidhisa.nyuktaH sa janturlakShaNaiH shubhaiH |
ashubhairvA nirAdAno lakShyate j~nAnadRRiShTibhiH || 26||

eShA tAvadabuddhInAM gatiruktA yudhiShThira |
ataH paraM j~nAnavatAM nibodha gatimuttamAm || 27||

manuShyAstaptatapasaH sarvAgamaparAyaNAH |
sthiravratAH satyaparA gurushushrUShaNe ratAH || 28||

sushIlAH shuklajAtIyAH kShAntA dAntAH sutejasaH |
shubhayonyantaragatAH prAyashaH shubhalakShaNAH || 29||

jitendriyatvAdvashinaH shuklatvAnmandarogiNaH |
alpabAdhaparitrAsAdbhavanti nirupadravAH || 30||

chyavantaM jAyamAnaM cha garbhasthaM chaiva sarvashaH |
svamAtmAnaM paraM chaiva budhyante j~nAnachakShuShaH || 31||

karmabhUmimimAM prApya punaryAnti surAlayam || 31||

ki~nchiddaivAddhaThAtki~nchitki~nchideva svakarmabhiH |
prApnuvanti narA rAjanmA te.astvanyA vichAraNA || 32||

imAmatropamAM chApi nibodha vadatAM vara |
manuShyaloke yachChreyaH paraM manye yudhiShThira || 33||

iha vaikasya nAmutra amutraikasya no iha |
iha chAmutra chaikasya nAmutraikasya no iha || 34||

dhanAni yeShAM vipulAni santi  nityaM ramante suvibhUShitA~NgAH |
teShAmayaM shatruvaraghna loko  nAsau sadA dehasukhe ratAnAm || 35||

ye yogayuktAstapasi prasaktAH  svAdhyAyashIlA jarayanti dehAn |
jitendriyA bhUtahite niviShTAsteShAmasau nAyamarighna lokaH || 36||

ye dharmameva prathamaM charanti  dharmeNa labdhvA cha dhanAni kAle |
dArAnavApya kratubhiryajante  teShAmayaM chaiva parashcha lokaH || 37||

ye naiva vidyAM na tapo na dAnaM  na chApi mUDhAH prajane yatante |
na chAdhigachChanti sukhAnyabhAgyAsteShAmayaM chaiva parashcha nAsti || 38||

sarve bhavantastvativIryasattvA  divyaujasaH saMhananopapannAH |
lokAdamuShmAdavaniM prapannAH  svadhItavidyAH surakAryahetoH || 39||

kRRitvaiva karmANi mahAnti shUrAstapodamAchAravihArashIlAH |
devAnRRiShInpretagaNA.nshcha sarvAnsantarpayitvA vidhinA pareNa || 40||

svargaM paraM puNyakRRitAM nivAsaM  krameNa samprApsyatha karmabhiH svaiH |
mA bhUdvisha~NkA tava kauravendra  dRRiShTvAtmanaH kleshamimaM sukhArha || 41||

\hrule

\medskip
                  182
\medskip

vaishampAyana uvAcha||

mArkaNDeyaM mahAtmAnamUchuH pANDusutAstadA |
mAhAtmyaM dvijamukhyAnAM shrotumichChAma kathyatAm || 1||

evamuktaH sa bhagavAnmArkaNDeyo mahAtapAH |
uvAcha sumahAtejAH sarvashAstravishAradaH || 2||

haihayAnAM kulakaro rAjA parapura~njayaH |
kumAro rUpasampanno mRRigayAmacharadbalI || 3||

charamANastu so.araNye tRRiNavIrutsamAvRRite |
kRRiShNAjinottarAsa~NgaM dadarsha munimantike || 4||

sa tena nihato.araNye manyamAnena vai mRRigam || 4||

vyathitaH karma tatkRRitvA shokopahatachetanaH |
jagAma haihayAnAM vai sakAshaM prathitAtmanAm || 5||

rAj~nAM rAjIvanetrosau kumAraH pRRithivIpate |
teShAM cha tadyathAvRRittaM kathayAmAsa vai tadA || 6||

taM chApi hi.nsitaM tAta muniM mUlaphalAshinam |
shrutvA dRRiShTvA cha te tatra babhUvurdInamAnasAH || 7||

kasyAyamiti te sarve mArgamANAstatastataH |
jagmushchAriShTanemeste tArkShyasyAshramama~njasA || 8||

te.abhivAdya mahAtmAnaM taM muniM sa.nshitavratam |
tasthuH sarve sa tu munisteShAM pUjAmathAharat || 9||

te tamUchurmahAtmAnaM na vayaM satkriyAM mune |
tvatto.arhAH karmadoSheNa brAhmaNo hi.nsito hi naH || 10||

tAnabravItsa viprarShiH kathaM vo brAhmaNo hataH |
kva chAsau brUta sahitAH pashyadhvaM me tapobalam || 11||

te tu tatsarvamakhilamAkhyAyAsmai yathAtatham |
nApashya.nstamRRiShiM tatra gatAsuM te samAgatAH || 12||

anveShamANAH savrIDAH svapnavadgatamAnasAH || 12||

tAnabravIttatra munistArkShyaH parapura~njayaH |
syAdayaM brAhmaNaH so.atha yo yuShmAbhirvinAshitaH || 13||

putro hyayaM mama nRRipAstapobalasamanvitaH || 13||

te tu dRRiShTvaiva tamRRiShiM vismayaM paramaM gatAH |
mahadAshcharyamiti vai vibruvANA mahIpate || 14||

mRRito hyayamato dRRiShTaH kathaM jIvitamAptavAn |
kimetattapaso vIryaM yenAyaM jIvitaH punaH || 15||

shrotumichChAma viprarShe yadi shrotavyamityuta || 15||

sa tAnuvAcha nAsmAkaM mRRityuH prabhavate nRRipAH |
kAraNaM vaH pravakShyAmi hetuyogaM samAsataH || 16||

satyamevAbhijAnImo nAnRRite kurmahe manaH |
svadharmamanutiShThAmastasmAnmRRityubhayaM na naH || 17||

yadbrAhmaNAnAM kushalaM tadeShAM kathayAmahe |
naiShAM dushcharitaM brUmastasmAnmRRityubhayaM na naH || 18||

atithInannapAnena bhRRityAnatyashanena cha |
tejasvideshavAsAchcha tasmAnmRRityubhayaM na naH || 19||

etadvai leshamAtraM vaH samAkhyAtaM vimatsarAH |
gachChadhvaM sahitAH sarve na pApAdbhayamasti vaH || 20||

evamastviti te sarve pratipUjya mahAmunim |
svadeshamagamanhRRiShTA rAjAno bharatarShabha || 21||

\hrule

\medskip
                  183
\medskip

mArkaNDeya uvAcha||

bhUya eva tu mAhAtmyaM brAhmaNAnAM nibodha me |
vainyo nAmeha rAjarShirashvamedhAya dIkShitaH || 1||

tamatrirgantumArebhe vittArthamiti naH shrutam || 1||

bhUyo.atha nAnurudhyatsa dharmavyaktinidarshanAt |
sa~nchintya sa mahAtejA vanamevAnvarochayat || 2||

dharmapatnIM samAhUya putrA.nshchedamuvAcha ha || 2||

prApsyAmaH phalamatyantaM bahulaM nirupadravam |
araNyagamanaM kShipraM rochatAM vo guNAdhikam || 3||

taM bhAryA pratyuvAchedaM dharmamevAnurudhyatI |
vainyaM gatvA mahAtmAnamarthayasva dhanaM bahu || 4||

sa te dAsyati rAjarShiryajamAno.arthine dhanam || 4||

tata AdAya viprarShe pratigRRihya dhanaM bahu |
bhRRityAnsutAnsa.nvibhajya tato vraja yathepsitam || 5||

eSha vai paramo dharmo dharmavidbhirudAhRRitaH || 5||

atriruvAcha||

kathito me mahAbhAge gautamena mahAtmanA |
vainyo dharmArthasa.nyuktaH satyavratasamanvitaH || 6||

kiM tvasti tatra dveShTAro nivasanti hi me dvijAH |
yathA me gautamaH prAha tato na vyavasAmyaham || 7||

tatra sma vAchaM kalyANIM dharmakAmArthasaMhitAm |
mayoktAmanyathA brUyustataste vai nirarthakAm || 8||

gamiShyAmi mahAprAj~ne rochate me vachastava |
gAshcha me dAsyate vainyaH prabhUtaM chArthasa~nchayam || 9||

mArkaNDeya uvAcha||

evamuktvA jagAmAshu vainyayaj~naM mahAtapAH |
gatvA cha yaj~nAyatanamatristuShTAva taM nRRipam || 10||

rAjanvainya tvamIshashcha bhuvi tvaM prathamo nRRipaH |
stuvanti tvAM munigaNAstvadanyo nAsti dharmavit || 11||

tamabravIdRRiShistatra vachaH kruddho mahAtapAH |
maivamatre punarbrUyA na te praj~nA samAhitA || 12||

atra naH prathamaM sthAtA mahendro vai prajApatiH || 12||

athAtrirapi rAjendra gautamaM pratyabhAShata |
ayameva vidhAtA cha yathaivendraH prajApatiH || 13||

tvameva muhyase mohAnna praj~nAnaM tavAsti ha || 13||

gautama uvAcha||

jAnAmi nAhaM muhyAmi tvaM vivakShurvimuhyase |
stoShyase.abhyudayaprepsustasya darshanasa.nshrayAt || 14||

na vettha paramaM dharmaM na chAvaiShi prayojanam |
bAlastvamasi mUDhashcha vRRiddhaH kenApi hetunA || 15||

mArkaNDeya uvAcha||

vivadantau tathA tau tu munInAM darshane sthitau |
ye tasya yaj~ne sa.nvRRittAste.apRRichChanta kathaM tvimau || 16||

praveshaH kena datto.ayamanayorvainyasa.nsadi |
uchchaiH samabhibhAShantau kena kAryeNa viShThitau || 17||

tataH paramadharmAtmA kAshyapaH sarvadharmavit |
vivAdinAvanuprAptau tAvubhau pratyavedayat || 18||

athAbravItsadasyA.nstu gautamo munisattamAn |
AvayorvyAhRRitaM prashnaM shRRiNuta dvijapu~NgavAH || 19||

vainyo vidhAtetyAhAtriratra naH sa.nshayo mahAn || 19||

shrutvaiva tu mahAtmAno munayo.abhyadravandrutam |
sanatkumAraM dharmaj~naM sa.nshayachChedanAya vai || 20||

sa cha teShAM vachaH shrutvA yathAtattvaM mahAtapAH |
pratyuvAchAtha tAnevaM dharmArthasahitaM vachaH || 21||

sanatkumAra uvAcha||

brahma kShatreNa sahitaM kShatraM cha brahmaNA saha |
rAjA vai prathamo dharmaH prajAnAM patireva cha || 22||

sa eva shakraH shukrashcha sa dhAtA sa bRRihaspatiH || 22||

prajApatirvirATsamrATkShatriyo bhUpatirnRRipaH |
ya ebhiH stUyate shabdaiH kastaM nArchitumarhati || 23||

purAyoniryudhAjichcha abhiyA mudito bhavaH |
svarNetA sahajidbabhruriti rAjAbhidhIyate || 24||

satyamanyuryudhAjIvaH satyadharmapravartakaH |
adharmAdRRiShayo bhItA balaM kShatre samAdadhan || 25||

Adityo divi deveShu tamo nudati tejasA |
tathaiva nRRipatirbhUmAvadharmaM nudate bhRRisham || 26||

ato rAj~naH pradhAnatvaM shAstraprAmANyadarshanAt |
uttaraH sidhyate pakSho yena rAjeti bhAShitam || 27||

mArkaNDeya uvAcha||

tataH sa rAjA saMhRRiShTaH siddhe pakShe mahAmanAH |
tamatrimabravItprItaH pUrvaM yenAbhisa.nstutaH || 28||

yasmAtsarvamanuShyeShu jyAyA.nsaM mAmihAbravIH |
sarvadevaishcha viprarShe saMmitaM shreShThameva cha || 29||

tasmAtte.ahaM pradAsyAmi vividhaM vasu bhUri cha || 29||

dAsIsahasraM shyAmAnAM suvastrANAmala~NkRRitam |
dasha koTyo hiraNyasya rukmabhArA.nstathA dasha || 30||

etaddadAni te vipra sarvaj~nastvaM hi me mataH || 30||

tadatrirnyAyataH sarvaM pratigRRihya mahAmanAH |
pratyAjagAma tejasvI gRRihAneva mahAtapAH || 31||

pradAya cha dhanaM prItaH putrebhyaH prayatAtmavAn |
tapaH samabhisandhAya vanamevAnvapadyata || 32||

\hrule

\medskip
                  184
\medskip

mArkaNDeya uvAcha||

atraiva cha sarasvatyA gItaM parapura~njaya |
pRRiShTayA muninA vIra shRRiNu tArkShyeNa dhImatA || 1||

tArkShya uvAcha||

kiM nu shreyaH puruShasyeha bhadre  kathaM kurvanna chyavate svadharmAt |
AchakShva me chArusarvA~Ngi sarvaM  tvayAnushiShTo na chyaveyaM svadharmAt || 2||

kathaM chAgniM juhuyAM pUjaye vA  kasminkAle kena dharmo na nashyet |
etatsarvaM subhage prabravIhi  yathA lokAnvirajAH sa~nchareyam || 3||

mArkaNDeya uvAcha||

evaM pRRiShTA prItiyuktena tena  shushrUShumIkShyottamabuddhiyuktam |
tArkShyaM vipraM dharmayuktaM hitaM cha  sarasvatI vAkyamidaM babhAShe || 4||

sarasvatyuvAcha||

yo brahma jAnAti yathApradeshaM  svAdhyAyanityaH shuchirapramattaH |
sa vai puro devapurasya gantA  sahAmaraiH prApnuyAtprItiyogam || 5||

tatra sma ramyA vipulA vishokAH  supuShpitAH puShkariNyaH supuNyAH |
akardamA mInavatyaH sutIrthA  hiraNmayairAvRRitAH puNDarIkaiH || 6||

tAsAM tIreShvAsate puNyakarmA  mahIyamAnaH pRRithagapsarobhiH |
supuNyagandhAbhirala~NkRRitAbhirhiraNyavarNAbhiratIva hRRiShTaH || 7||

paraM lokaM gopradAstvApnuvanti  dattvAnaDvAhaM sUryalokaM vrajanti |
vAso dattvA chandramasaH sa lokaM  dattvA hiraNyamamRRitatvameti || 8||

dhenuM dattvA suvratAM sAdhudohAM  kalyANavatsAmapalAyinIM cha |
yAvanti romANi bhavanti tasyAstAvadvarShANyashnute svargalokam || 9||

anaDvAhaM suvrataM yo dadAti  halasya voDhAramanantavIryam |
dhurandharaM balavantaM yuvAnaM  prApnoti lokAndasha dhenudasya || 10||

yaH sapta varShANi juhoti tArkShya  havyaM tvagnau suvrataH sAdhushIlaH |
saptAvarAnsapta pUrvAnpunAti  pitAmahAnAtmanaH karmabhiH svaiH || 11||

tArkShya uvAcha||

kimagnihotrasya vrataM purANamAchakShva me pRRichChatashchArurUpe |
tvayAnushiShTo.ahamihAdya vidyAM  yadagnihotrasya vrataM purANam || 12||

sarasvatyuvAcha||

na chAshuchirnApyanirNiktapANirnAbrahmavijjuhuyAnnAvipashchit |
bubhukShavaH shuchikAmA hi devA  nAshraddadhAnAddhi havirjuShanti || 13||

nAshrotriyaM devahavye niyu~njyAnmoghaM parA si~nchati tAdRRisho hi |
apUrNamashrotriyamAha tArkShya  na vai tAdRRigjuhuyAdagnihotram || 14||

kRRishAnuM ye juhvati shraddadhAnAH  satyavratA hutashiShTAshinashcha |
gavAM lokaM prApya te puNyagandhaM  pashyanti devaM paramaM chApi satyam || 15||

tArkShya uvAcha||

kShetraj~nabhUtAM paralokabhAve  karmodaye buddhimatipraviShTAm |
praj~nAM cha devIM subhage vimRRishya  pRRichChAmi tvAM kA hyasi chArurUpe || 16||

sarasvatyuvAcha||

agnihotrAdahamabhyAgatAsmi  viprarShabhANAM sa.nshayachChedanAya |
tvatsa.nyogAdahametadabruvaM  bhAve sthitA tathyamarthaM yathAvat || 17||

tArkShya uvAcha||

na hi tvayA sadRRishI kAchidasti  vibhrAjase hyatimAtraM yathA shrIH |
rUpaM cha te divyamatyantakAntaM  praj~nAM cha devIM subhage bibharShi || 18||

sarasvatyuvAcha||

shreShThAni yAni dvipadAM variShTha  yaj~neShu vidvannupapAdayanti |
tairevAhaM sampravRRiddhA bhavAmi  ApyAyitA rUpavatI cha vipra || 19||

yachchApi dravyamupayujyate ha  vAnaspatyamAyasaM pArthivaM vA |
divyena rUpeNa cha praj~nayA cha  tenaiva siddhiriti viddhi vidvan || 20||

tArkShya uvAcha||

idaM shreyaH paramaM manyamAnA  vyAyachChante munayaH sampratItAH |
AchakShva me taM paramaM vishokaM  mokShaM paraM yaM pravishanti dhIrAH || 21||

sarasvatyuvAcha||

taM vai paraM vedavidaH prapannAH  paraM parebhyaH prathitaM purANam |
svAdhyAyadAnavratapuNyayogaistapodhanA vItashokA vimuktAH || 22||

tasyAtha madhye vetasaH puNyagandhaH  sahasrashAkho vimalo vibhAti |
tasya mUlAtsaritaH prasravanti  madhUdakaprasravaNA ramaNyaH || 23||

shAkhAM shAkhAM mahAnadyaH sa.nyAnti sikatAsamAH |
dhAnApUpA mA.nsashAkAH sadA pAyasakardamAH || 24||

yasminnagnimukhA devAH sendrAH saha marudgaNaiH |
Ijire kratubhiH shreShThaistatpadaM paramaM mune || 25||

\hrule

\medskip
              matsyopAkhyAnam.h
                  185
\medskip

vaishampAyana uvAcha||

tataH sa pANDavo bhUyo mArkaNDeyamuvAcha ha |
kathayasveha charitaM manorvaivasvatasya me || 1||

mArkaNDeya uvAcha||

vivasvataH suto rAjanparamarShiH pratApavAn |
babhUva narashArdUla prajApatisamadyutiH || 2||

ojasA tejasA lakShmyA tapasA cha visheShataH |
atichakrAma pitaraM manuH svaM cha pitAmaham || 3||

UrdhvabAhurvishAlAyAM badaryAM sa narAdhipaH |
ekapAdasthitastIvraM chachAra sumahattapaH || 4||

avAkShirAstathA chApi netrairanimiShairdRRiDham |
so.atapyata tapo ghoraM varShANAmayutaM tadA || 5||

taM kadAchittapasyantamArdrachIrajaTAdharam |
vIriNItIramAgamya matsyo vachanamabravIt || 6||

bhagavankShudramatsyo.asmi balavadbhyo bhayaM mama |
matsyebhyo hi tato mAM tvaM trAtumarhasi suvrata || 7||

durbalaM balavanto hi matsyaM matsyA visheShataH |
bhakShayanti yathA vRRittirvihitA naH sanAtanI || 8||

tasmAdbhayaughAnmahato majjantaM mAM visheShataH |
trAtumarhasi kartAsmi kRRite pratikRRitaM tava || 9||

sa matsyavachanaM shrutvA kRRipayAbhipariplutaH |
manurvaivasvato.agRRihNAttaM matsyaM pANinA svayam || 10||

udakAntamupAnIya matsyaM vaivasvato manuH |
ali~njare prAkShipatsa chandrA.nshusadRRishaprabham || 11||

sa tatra vavRRidhe rAjanmatsyaH paramasatkRRitaH |
putravachchAkarottasminmanurbhAvaM visheShataH || 12||

atha kAlena mahatA sa matsyaH sumahAnabhUt |
ali~njare jale chaiva nAsau samabhavatkila || 13||

atha matsyo manuM dRRiShTvA punarevAbhyabhAShata |
bhagavansAdhu me.adyAnyatsthAnaM sampratipAdaya || 14||

uddhRRityAli~njarAttasmAttataH sa bhagavAnmuniH |
taM matsyamanayadvApIM mahatIM sa manustadA || 15||

tatra taM prAkShipachchApi manuH parapura~njaya |
athAvardhata matsyaH sa punarvarShagaNAnbahUn || 16||

dviyojanAyatA vApI vistRRitA chApi yojanam |
tasyAM nAsau samabhavanmatsyo rAjIvalochana || 17||

vicheShTituM vA kaunteya matsyo vApyAM vishAM pate || 17||

manuM matsyastato dRRiShTvA punarevAbhyabhAShata |
naya mAM bhagavansAdho samudramahiShIM prabho || 18||

ga~NgAM tatra nivatsyAmi yathA vA tAta manyase || 18||

evamukto manurmatsyamanayadbhagavAnvashI |
nadIM ga~NgAM tatra chainaM svayaM prAkShipadachyutaH || 19||

sa tatra vavRRidhe matsyaH ki~nchitkAlamari.ndama |
tataH punarmanuM dRRiShTvA matsyo vachanamabravIt || 20||

ga~NgAyAM hi na shaknomi bRRihattvAchcheShTituM prabho |
samudraM naya mAmAshu prasIda bhagavanniti || 21||

uddhRRitya ga~NgAsalilAttato matsyaM manuH svayam |
samudramanayatpArtha tatra chainamavAsRRijat || 22||

sumahAnapi matsyaH sansa manormanasastadA |
AsIdyatheShTahAryashcha sparshagandhasukhashcha vai || 23||

yadA samudre prakShiptaH sa matsyo manunA tadA |
tata enamidaM vAkyaM smayamAna ivAbravIt || 24||

bhagavankRRitA hi me rakShA tvayA sarvA visheShataH |
prAptakAlaM tu yatkAryaM tvayA tachChrUyatAM mama || 25||

achirAdbhagavanbhaumamidaM sthAvaraja~Ngamam |
sarvameva mahAbhAga pralayaM vai gamiShyati || 26||

samprakShAlanakAlo.ayaM lokAnAM samupasthitaH |
tasmAttvAM bodhayAmyadya yatte hitamanuttamam || 27||

trasAnAM sthAvarANAM cha yachche~NgaM yachcha ne~Ngati |
tasya sarvasya samprAptaH kAlaH paramadAruNaH || 28||

naushcha kArayitavyA te dRRiDhA yuktavaTAkarA |
tatra saptarShibhiH sArdhamAruhethA mahAmune || 29||

bIjAni chaiva sarvANi yathoktAni mayA purA |
tasyAmArohayernAvi susa~NguptAni bhAgashaH || 30||

nausthashcha mAM pratIkShethAstadA munijanapriya |
AgamiShyAmyahaM shRRi~NgI vij~neyastena tApasa || 31||

evametattvayA kAryamApRRiShTo.asi vrajAmyaham |
nAtisha~NkyamidaM chApi vachanaM te mamAbhibho || 32||

evaM kariShya iti taM sa matsyaM pratyabhAShata |
jagmatushcha yathAkAmamanuj~nApya parasparam || 33||

tato manurmahArAja yathoktaM matsyakena ha |
bIjAnyAdAya sarvANi sAgaraM pupluve tadA || 34||

nAvA tu shubhayA vIra mahormiNamari.ndama || 34||

chintayAmAsa cha manustaM matsyaM pRRithivIpate |
sa cha tachchintitaM j~nAtvA matsyaH parapura~njaya || 35||

shRRi~NgI tatrAjagAmAshu tadA bharatasattama || 35||

taM dRRiShTvA manujendrendra manurmatsyaM jalArNave |
shRRi~NgiNaM taM yathoktena rUpeNAdrimivochChritam || 36||

vaTAkaramayaM pAshamatha matsyasya mUrdhani |
manurmanujashArdUla tasmi~nshRRi~Nge nyaveshayat || 37||

sa.nyatastena pAshena matsyaH parapura~njaya |
vegena mahatA nAvaM prAkarShallavaNAmbhasi || 38||

sa tatAra tayA nAvA samudraM manujeshvara |
nRRityamAnamivormIbhirgarjamAnamivAmbhasA || 39||

kShobhyamANA mahAvAtaiH sA naustasminmahodadhau |
ghUrNate chapaleva strI mattA parapura~njaya || 40||

naiva bhUmirna cha dishaH pradisho vA chakAshire |
sarvamAmbhasamevAsItkhaM dyaushcha narapu~Ngava || 41||

evambhUte tadA loke sa~Nkule bharatarShabha |
adRRishyanta saptarShayo manurmatsyaH sahaiva ha || 42||

evaM bahUnvarShagaNA.nstAM nAvaM so.atha matsyakaH |
chakarShAtandrito rAja.nstasminsalilasa~nchaye || 43||

tato himavataH shRRi~NgaM yatparaM puruSharShabha |
tatrAkarShattato nAvaM sa matsyaH kurunandana || 44||

tato.abravIttadA matsyastAnRRiShInprahasa~nshanaiH |
asminhimavataH shRRi~Nge nAvaM badhnIta mAchiram || 45||

sA baddhA tatra taistUrNamRRiShibhirbharatarShabha |
naurmatsyasya vachaH shrutvA shRRi~Nge himavatastadA || 46||

tachcha naubandhanaM nAma shRRi~NgaM himavataH param |
khyAtamadyApi kaunteya tadviddhi bharatarShabha || 47||

athAbravIdanimiShastAnRRiShInsahitA.nstadA |
ahaM prajApatirbrahmA matparaM nAdhigamyate || 48||

matsyarUpeNa yUyaM cha mayAsmAnmokShitA bhayAt || 48||

manunA cha prajAH sarvAH sadevAsuramAnavAH |
sraShTavyAH sarvalokAshcha yachche~NgaM yachcha ne~Ngati || 49||

tapasA chAtitIvreNa pratibhAsya bhaviShyati |
matprasAdAtprajAsarge na cha mohaM gamiShyati || 50||

ityuktvA vachanaM matsyaH kShaNenAdarshanaM gataH |
sraShTukAmaH prajAshchApi manurvaivasvataH svayam || 51||

pramUDho.abhUtprajAsarge tapastepe mahattataH || 51||

tapasA mahatA yuktaH so.atha sraShTuM prachakrame |
sarvAH prajA manuH sAkShAdyathAvadbharatarShabha || 52||

ityetanmAtsyakaM nAma purANaM parikIrtitam |
AkhyAnamidamAkhyAtaM sarvapApaharaM mayA || 53||

ya idaM shRRiNuyAnnityaM manoshcharitamAditaH |
sa sukhI sarvasiddhArthaH svargalokamiyAnnaraH || 54||

\hrule

\medskip
                  186
\medskip

vaishampAyana uvAcha||

tataH sa punarevAtha mArkaNDeyaM yashasvinam |
paprachCha vinayopeto dharmarAjo yudhiShThiraH || 1||

naike yugasahasrAntAstvayA dRRiShTA mahAmune |
na chApIha samaH kashchidAyuShA tava vidyate || 2||

varjayitvA mahAtmAnaM brAhmaNaM parameShThinam || 2||

anantarikShe loke.asmindevadAnavavarjite |
tvameva pralaye vipra brahmANamupatiShThasi || 3||

pralaye chApi nirvRRitte prabuddhe cha pitAmahe |
tvameva sRRijyamAnAni bhUtAnIha prapashyasi || 4||

chaturvidhAni viprarShe yathAvatparameShThinA |
vAyubhUtA dishaH kRRitvA vikShipyApastatastataH || 5||

tvayA lokaguruH sAkShAtsarvalokapitAmahaH |
ArAdhito dvijashreShTha tatpareNa samAdhinA || 6||

tasmAtsarvAntako mRRityurjarA vA dehanAshinI |
na tvA vishati viprarShe prasAdAtparameShThinaH || 7||

yadA naiva ravirnAgnirna vAyurna cha chandramAH |
naivAntarikShaM naivorvI sheShaM bhavati ki~nchana || 8||

tasminnekArNave loke naShTe sthAvaraja~Ngame |
naShTe devAsuragaNe samutsannamahorage || 9||

shayAnamamitAtmAnaM padme padmaniketanam |
tvamekaH sarvabhUteshaM brahmANamupatiShThasi || 10||

etatpratyakShataH sarvaM pUrvavRRittaM dvijottama |
tasmAdichChAmahe shrotuM sarvahetvAtmikAM kathAm || 11||

anubhUtaM hi bahushastvayaikena dvijottama |
na te.astyaviditaM ki~nchitsarvalokeShu nityadA || 12||

mArkaNDeya uvAcha||

hanta te kathayiShyAmi namaskRRitvA svayambhuve |
puruShAya purANAya shAshvatAyAvyayAya cha || 13||

ya eSha pRRithudIrghAkShaH pItavAsA janArdanaH |
eSha kartA vikartA cha sarvabhAvanabhUtakRRit || 14||

achintyaM mahadAshcharyaM pavitramapi chottamam |
anAdinidhanaM bhUtaM vishvamakShayamavyayam || 15||

eSha kartA na kriyate kAraNaM chApi pauruShe |
yo hyenaM puruShaM vetti devA api na taM viduH || 16||

sarvamAshcharyamevaitannirvRRittaM rAjasattama |
Adito manujavyAghra kRRitsnasya jagataH kShaye || 17||

chatvAryAhuH sahasrANi varShANAM tatkRRitaM yugam |
tasya tAvachChatI sandhyA sandhyA.nshashcha tataH param || 18||

trINi varShasahasrANi tretAyugamihochyate |
tasya tAvachChatI sandhyA sandhyA.nshashcha tataH param || 19||

tathA varShasahasre dve dvAparaM parimANataH |
tasyApi dvishatI sandhyA sandhyA.nshashcha tataH param || 20||

sahasramekaM varShANAM tataH kaliyugaM smRRitam |
tasya varShashataM sandhyA sandhyA.nshashcha tataH param || 21||

sandhyAsandhyA.nshayostulyaM pramANamupadhAraya || 21||

kShINe kaliyuge chaiva pravartati kRRitaM yugam |
eShA dvAdashasAhasrI yugAkhyA parikIrtitA || 22||

etatsahasraparyantamaho brAhmamudAhRRitam |
vishvaM hi brahmabhavane sarvashaH parivartate || 23||

lokAnAM manujavyAghra pralayaM taM vidurbudhAH || 23||

alpAvashiShTe tu tadA yugAnte bharatarShabha |
sahasrAnte narAH sarve prAyasho.anRRitavAdinaH || 24||

yaj~napratinidhiH pArtha dAnapratinidhistathA |
vratapratinidhishchaiva tasminkAle pravartate || 25||

brAhmaNAH shUdrakarmANastathA shUdrA dhanArjakAH |
kShatradharmeNa vApyatra vartayanti gate yuge || 26||

nivRRittayaj~nasvAdhyAyAH piNDodakavivarjitAH |
brAhmaNAH sarvabhakShAshcha bhaviShyanti kalau yuge || 27||

ajapA brAhmaNAstAta shUdrA japaparAyaNAH |
viparIte tadA loke pUrvarUpaM kShayasya tat || 28||

bahavo mlechCharAjAnaH pRRithivyAM manujAdhipa |
mithyAnushAsinaH pApA mRRiShAvAdaparAyaNAH || 29||

AndhrAH shakAH pulindAshcha yavanAshcha narAdhipAH |
kAmbojA aurNikAH shUdrAstathAbhIrA narottama || 30||

na tadA brAhmaNaH kashchitsvadharmamupajIvati |
kShatriyA api vaishyAshcha vikarmasthA narAdhipa || 31||

alpAyuShaH svalpabalA alpatejaHparAkramAH |
alpadehAlpasArAshcha tathA satyAlpabhAShiNaH || 32||

bahushUnyA janapadA mRRigavyAlAvRRitA dishaH |
yugAnte samanuprApte vRRithA cha brahmachAriNaH || 33||

bhovAdinastathA shUdrA brAhmaNAshchAryavAdinaH || 33||

yugAnte manujavyAghra bhavanti bahujantavaH |
na tathA ghrANayuktAshcha sarvagandhA vishAM pate || 34||

rasAshcha manujavyAghra na tathA svAduyoginaH || 34||

bahuprajA hrasvadehAH shIlAchAravivarjitAH |
mukhebhagAH striyo rAjanbhaviShyanti yugakShaye || 35||

aTTashUlA janapadAH shivashUlAshchatuShpathAH |
keshashUlAH striyo rAjanbhaviShyanti yugakShaye || 36||

alpakShIrAstathA gAvo bhaviShyanti janAdhipa |
alpapuShpaphalAshchApi pAdapA bahuvAyasAH || 37||

brahmavadhyAvaliptAnAM tathA mithyAbhisha.nsinAm |
nRRipANAM pRRithivIpAla pratigRRihNanti vai dvijAH || 38||

lobhamohaparItAshcha mithyAdharmadhvajAvRRitAH |
bhikShArthaM pRRithivIpAla cha~nchUryante dvijairdishaH || 39||

karabhArabhayAtpu.nso gRRihasthAH parimoShakAH |
munichChadmAkRRitichChannA vANijyamupajIvate || 40||

mithyA cha nakharomANi dhArayanti narAstadA |
arthalobhAnnaravyAghra vRRithA cha brahmachAriNaH || 41||

AshrameShu vRRithAchArAH pAnapA gurutalpagAH |
aihalaukikamIhante mA.nsashoNitavardhanam || 42||

bahupAShaNDasa~NkIrNAH parAnnaguNavAdinaH |
AshramA manujavyAghra na bhavanti yugakShaye || 43||

yathartuvarShI bhagavAnna tathA pAkashAsanaH |
na tadA sarvabIjAni samyagrohanti bhArata || 44||

adharmaphalamatyarthaM tadA bhavati chAnagha || 44||

tathA cha pRRithivIpAla yo bhaveddharmasa.nyutaH |
alpAyuH sa hi mantavyo na hi dharmo.asti kashchana || 45||

bhUyiShThaM kUTamAnaishcha paNyaM vikrINate janAH |
vaNijashcha naravyAghra bahumAyA bhavantyuta || 46||

dharmiShThAH parihIyante pApIyAnvardhate janaH |
dharmasya balahAniH syAdadharmashcha balI tathA || 47||

alpAyuSho daridrAshcha dharmiShThA mAnavAstadA |
dIrghAyuShaH samRRiddhAshcha vidharmANo yugakShaye || 48||

adharmiShThairupAyaishcha prajA vyavaharantyuta |
sa~nchayenApi chAlpena bhavantyADhyA madAnvitAH || 49||

dhanaM vishvAsato nyastaM mitho bhUyiShThasho narAH |
hartuM vyavasitA rAjanmAyAchArasamanvitAH || 50||

puruShAdAni sattvAni pakShiNo.atha mRRigAstathA |
nagarANAM vihAreShu chaityeShvapi cha sherate || 51||

saptavarShAShTavarShAshcha striyo garbhadharA nRRipa |
dashadvAdashavarShANAM pu.nsAM putraH prajAyate || 52||

bhavanti ShoDashe varShe narAH palitinastathA |
AyuHkShayo manuShyANAM kShiprameva prapadyate || 53||

kShINe yuge mahArAja taruNA vRRiddhashIlinaH |
taruNAnAM cha yachChIlaM tadvRRiddheShu prajAyate || 54||

viparItAstadA nAryo va~nchayitvA rahaH patIn |
vyuchcharantyapi duHshIlA dAsaiH pashubhireva cha || 55||

tasminyugasahasrAnte samprApte chAyuShaH kShaye |
anAvRRiShTirmahArAja jAyate bahuvArShikI || 56||

tatastAnyalpasArANi sattvAni kShudhitAni cha |
pralayaM yAnti bhUyiShThaM pRRithivyAM pRRithivIpate || 57||

tato dinakarairdIptaiH saptabhirmanujAdhipa |
pIyate salilaM sarvaM samudreShu saritsu cha || 58||

yachcha kAShThaM tRRiNaM chApi shuShkaM chArdraM cha bhArata |
sarvaM tadbhasmasAdbhUtaM dRRishyate bharatarShabha || 59||

tataH sa.nvartako vahnirvAyunA saha bhArata |
lokamAvishate pUrvamAdityairupashoShitam || 60||

tataH sa pRRithivIM bhittvA samAvishya rasAtalam |
devadAnavayakShANAM bhayaM janayate mahat || 61||

nirdahannAgalokaM cha yachcha ki~nchitkShitAviha |
adhastAtpRRithivIpAla sarvaM nAshayate kShaNAt || 62||

tato yojanavi.nshAnAM sahasrANi shatAni cha |
nirdahatyashivo vAyuH sa cha sa.nvartako.analaH || 63||

sadevAsuragandharvaM sayakShoragarAkShasam |
tato dahati dIptaH sa sarvameva jagadvibhuH || 64||

tato gajakulaprakhyAstaDinmAlAvibhUShitAH |
uttiShThanti mahAmeghA nabhasyadbhutadarshanAH || 65||

kechinnIlotpalashyAmAH kechitkumudasaMnibhAH |
kechitki~njalkasa~NkAshAH kechitpItAH payodharAH || 66||

kechiddhAridrasa~NkAshAH kAkANDakanibhAstathA |
kechitkamalapatrAbhAH kechiddhi~NgulakaprabhAH || 67||

kechitpuravarAkArAH kechidgajakulopamAH |
kechida~njanasa~NkAshAH kechinmakarasa.nsthitAH || 68||

vidyunmAlApinaddhA~NgAH samuttiShThanti vai ghanAH || 68||

ghorarUpA mahArAja ghorasvananinAditAH |
tato jaladharAH sarve vyApnuvanti nabhastalam || 69||

tairiyaM pRRithivI sarvA saparvatavanAkarA |
ApUryate mahArAja salilaughapariplutA || 70||

tataste jaladA ghorA rAviNaH puruSharShabha |
sarvataH plAvayantyAshu choditAH parameShThinA || 71||

varShamANA mahattoyaM pUrayanto vasundharAm |
sughoramashivaM raudraM nAshayanti cha pAvakam || 72||

tato dvAdasha varShANi payodAsta upaplave |
dhArAbhiH pUrayanto vai chodyamAnA mahAtmanA || 73||

tataH samudraH svAM velAmatikrAmati bhArata |
parvatAshcha vishIryante mahI chApi vishIryate || 74||

sarvataH sahasA bhrAntAste payodA nabhastalam |
sa.nveShTayitvA nashyanti vAyuvegaparAhatAH || 75||

tatastaM mArutaM ghoraM svayambhUrmanujAdhipa |
AdipadmAlayo devaH pItvA svapiti bhArata || 76||

tasminnekArNave ghore naShTe sthAvaraja~Ngame |
naShTe devAsuragaNe yakSharAkShasavarjite || 77||

nirmanuShye mahIpAla niHshvApadamahIruhe |
anantarikShe loke.asminbhramAmyeko.ahamAdRRitaH || 78||

ekArNave jale ghore vicharanpArthivottama |
apashyansarvabhUtAni vaiklavyamagamaM param || 79||

tataH sudIrghaM gatvA tu plavamAno narAdhipa |
shrAntaH kvachinna sharaNaM labhAmyahamatandritaH || 80||

tataH kadAchitpashyAmi tasminsalilasamplave |
nyagrodhaM sumahAntaM vai vishAlaM pRRithivIpate || 81||

shAkhAyAM tasya vRRikShasya vistIrNAyAM narAdhipa |
parya~Nke pRRithivIpAla divyAstaraNasa.nstRRite || 82||

upaviShTaM mahArAja pUrNendusadRRishAnanam |
phullapadmavishAlAkShaM bAlaM pashyAmi bhArata || 83||

tato me pRRithivIpAla vismayaH sumahAnabhUt |
kathaM tvayaM shishuH shete loke nAshamupAgate || 84||

tapasA chintaya.nshchApi taM shishuM nopalakShaye |
bhUtaM bhavyaM bhaviShyachcha jAnannapi narAdhipa || 85||

atasIpuShpavarNAbhaH shrIvatsakRRitalakShaNaH |
sAkShAllakShmyA ivAvAsaH sa tadA pratibhAti me || 86||

tato mAmabravIdbAlaH sa padmanibhalochanaH |
shrIvatsadhArI dyutimAnvAkyaM shrutisukhAvaham || 87||

jAnAmi tvA parishrAntaM tAta vishrAmakA~NkShiNam |
mArkaNDeya ihAssva tvaM yAvadichChasi bhArgava || 88||

abhyantaraM sharIraM me pravishya munisattama |
Assva bho vihito vAsaH prasAdaste kRRito mayA || 89||

tato bAlena tenaivamuktasyAsIttadA mama |
nirvedo jIvite dIrghe manuShyatve cha bhArata || 90||

tato bAlena tenAsyaM sahasA vivRRitaM kRRitam |
tasyAhamavasho vaktraM daivayogAtpraveshitaH || 91||

tataH praviShTastatkukShiM sahasA manujAdhipa |
sarAShTranagarAkIrNAM kRRitsnAM pashyAmi medinIm || 92||

ga~NgAM shatadruM sItAM cha yamunAmatha kaushikIm |
charmaNvatIM vetravatIM chandrabhAgAM sarasvatIm || 93||

sindhuM chaiva vipAshAM cha nadIM godAvarImapi |
vasvokasArAM nalinIM narmadAM chaiva bhArata || 94||

nadIM tAmrAM cha veNNAM cha puNyatoyAM shubhAvahAm |
suveNAM kRRiShNaveNAM cha irAmAM cha mahAnadIm || 95||

shoNaM cha puruShavyAghra vishalyAM kampunAmapi || 95||

etAshchAnyAshcha nadyo.ahaM pRRithivyAM yA narottama |
parikrAmanprapashyAmi tasya kukShau mahAtmanaH || 96||

tataH samudraM pashyAmi yAdogaNaniShevitam |
ratnAkaramamitraghna nidhAnaM payaso mahat || 97||

tataH pashyAmi gaganaM chandrasUryavirAjitam |
jAjvalyamAnaM tejobhiH pAvakArkasamaprabhaiH || 98||

pashyAmi cha mahIM rAjankAnanairupashobhitAm || 98||

yajante hi tadA rAjanbrAhmaNA bahubhiH savaiH |
kShatriyAshcha pravartante sarvavarNAnura~njane || 99||

vaishyAH kRRiShiM yathAnyAyaM kArayanti narAdhipa |
shushrUShAyAM cha niratA dvijAnAM vRRiShalAstathA || 100||

tataH paripatanrAja.nstasya kukShau mahAtmanaH |
himavantaM cha pashyAmi hemakUTaM cha parvatam || 101||

niShadhaM chApi pashyAmi shvetaM cha rajatAchitam |
pashyAmi cha mahIpAla parvataM gandhamAdanam || 102||

mandaraM manujavyAghra nIlaM chApi mahAgirim |
pashyAmi cha mahArAja meruM kanakaparvatam || 103||

mahendraM chaiva pashyAmi vindhyaM cha girimuttamam |
malayaM chApi pashyAmi pAriyAtraM cha parvatam || 104||

ete chAnye cha bahavo yAvantaH pRRithivIdharAH |
tasyodare mayA dRRiShTAH sarvaratnavibhUShitAH || 105||

siMhAnvyAghrAnvarAhA.nshcha nAgA.nshcha manujAdhipa |
pRRithivyAM yAni chAnyAni sattvAni jagatIpate || 106||

tAni sarvANyahaM tatra pashyanparyacharaM tadA || 106||

kukShau tasya naravyAghra praviShTaH sa~ncharandishaH |
shakrAdI.nshchApi pashyAmi kRRitsnAndevagaNA.nstathA || 107||

gandharvApsaraso yakShAnRRiShI.nshchaiva mahIpate |
daityadAnavasa~NghA.nshcha kAleyA.nshcha narAdhipa || 108||

siMhikAtanayA.nshchApi ye chAnye surashatravaH || 108||

yachcha ki~nchinmayA loke dRRiShTaM sthAvaraja~Ngamam |
tadapashyamahaM sarvaM tasya kukShau mahAtmanaH || 109||

phalAhAraH pravicharankRRitsnaM jagadidaM tadA || 109||

antaH sharIre tasyAhaM varShANAmadhikaM shatam |
na cha pashyAmi tasyAhamantaM dehasya kutrachit || 110||

satataM dhAvamAnashcha chintayAno vishAM pate |
AsAdayAmi naivAntaM tasya rAjanmahAtmanaH || 111||

tatastameva sharaNaM gato.asmi vidhivattadA |
vareNyaM varadaM devaM manasA karmaNaiva cha || 112||

tato.ahaM sahasA rAjanvAyuvegena niHsRRitaH |
mahAtmano mukhAttasya vivRRitAtpuruShottama || 113||

tatastasyaiva shAkhAyAM nyagrodhasya vishAM pate |
Aste manujashArdUla kRRitsnamAdAya vai jagat || 114||

tenaiva bAlaveSheNa shrIvatsakRRitalakShaNam |
AsInaM taM naravyAghra pashyAmyamitatejasam || 115||

tato mAmabravIdvIra sa bAlaH prahasanniva |
shrIvatsadhArI dyutimAnpItavAsA mahAdyutiH || 116||

apIdAnIM sharIre.asminmAmake munisattama |
uShitastvaM suvishrAnto mArkaNDeya bravIhi me || 117||

muhUrtAdatha me dRRiShTiH prAdurbhUtA punarnavA |
yayA nirmuktamAtmAnamapashyaM labdhachetasam || 118||

tasya tAmratalau tAta charaNau supratiShThitau |
sujAtau mRRiduraktAbhira~NgulIbhirala~NkRRitau || 119||

prayatena mayA mUrdhnA gRRihItvA hyabhivanditau |
dRRiShTvAparimitaM tasya prabhAvamamitaujasaH || 120||

vinayenA~njaliM kRRitvA prayatnenopagamya cha |
dRRiShTo mayA sa bhUtAtmA devaH kamalalochanaH || 121||

tamahaM prA~njalirbhUtvA namaskRRityedamabruvam |
j~nAtumichChAmi deva tvAM mAyAM chemAM tavottamAm || 122||

AsyenAnupraviShTo.ahaM sharIraM bhagava.nstava |
dRRiShTavAnakhilA.NllokAnsamastA~njaThare tava || 123||

tava deva sharIrasthA devadAnavarAkShasAH |
yakShagandharvanAgAshcha jagatsthAvaraja~Ngamam || 124||

tvatprasAdAchcha me deva smRRitirna parihIyate |
drutamantaH sharIre te satataM paridhAvataH || 125||

ichChAmi puNDarIkAkSha j~nAtuM tvAhamanindita |
iha bhUtvA shishuH sAkShAtkiM bhavAnavatiShThate || 126||

pItvA jagadidaM vishvametadAkhyAtumarhasi || 126||

kimarthaM cha jagatsarvaM sharIrasthaM tavAnagha |
kiyantaM cha tvayA kAlamiha stheyamari.ndama || 127||

etadichChAmi devesha shrotuM brAhmaNakAmyayA |
tvattaH kamalapatrAkSha vistareNa yathAtatham || 128||

mahaddhyetadachintyaM cha yadahaM dRRiShTavAnprabho || 128||

ityuktaH sa mayA shrImAndevadevo mahAdyutiH |
sAntvayanmAmidaM vAkyamuvAcha vadatAM varaH || 129||

\hrule

\medskip
                  187
\medskip

deva uvAcha||

kAmaM devApi mAM vipra na vijAnanti tattvataH |
tvatprItyA tu pravakShyAmi yathedaM visRRijAmyaham || 1||

pitRRibhakto.asi viprarShe mAM chaiva sharaNaM gataH |
ato dRRiShTo.asmi te sAkShAdbrahmacharyaM cha te mahat || 2||

Apo nArA iti proktAH sa~nj~nAnAma kRRitaM mayA |
tena nArAyaNo.asmyukto mama taddhyayanaM sadA || 3||

ahaM nArAyaNo nAma prabhavaH shAshvato.avyayaH |
vidhAtA sarvabhUtAnAM saMhartA cha dvijottama || 4||

ahaM viShNurahaM brahmA shakrashchAhaM surAdhipaH |
ahaM vaishravaNo rAjA yamaH pretAdhipastathA || 5||

ahaM shivashcha somashcha kashyapashcha prajApatiH |
ahaM dhAtA vidhAtA cha yaj~nashchAhaM dvijottama || 6||

agnirAsyaM kShitiH pAdau chandrAdityau cha lochane |
sadishaM cha nabhaH kAyo vAyurmanasi me sthitaH || 7||

mayA kratushatairiShTaM bahubhiH svAptadakShiNaiH |
yajante vedaviduSho mAM devayajane sthitam || 8||

pRRithivyAM kShatriyendrAshcha pArthivAH svargakA~NkShiNaH |
yajante mAM tathA vaishyAH svargalokajigIShavaH || 9||

chatuHsamudraparyantAM merumandarabhUShaNAm |
sheSho bhUtvAhamevaitAM dhArayAmi vasundharAm || 10||

vArAhaM rUpamAsthAya mayeyaM jagatI purA |
majjamAnA jale vipra vIryeNAsItsamuddhRRitA || 11||

agnishcha vaDavAvaktro bhUtvAhaM dvijasattama |
pibAmyapaH samAviddhAstAshchaiva visRRijAmyaham || 12||

brahma vaktraM bhujau kShatramUrU me sa.nshritA vishaH |
pAdau shUdrA bhajante me vikrameNa krameNa cha || 13||

RRigvedaH sAmavedashcha yajurvedo.apyatharvaNaH |
mattaH prAdurbhavantyete mAmeva pravishanti cha || 14||

yatayaH shAntiparamA yatAtmAno mumukShavaH |
kAmakrodhadveShamuktA niHsa~NgA vItakalmaShAH || 15||

sattvasthA niraha~NkArA nityamadhyAtmakovidAH |
mAmeva satataM viprAshchintayanta upAsate || 16||

ahaM sa.nvartako jyotirahaM sarvartako yamaH |
ahaM sa.nvartakaH sUryo ahaM sa.nvartako.anilaH || 17||

tArArUpANi dRRishyante yAnyetAni nabhastale |
mama rUpANyathaitAni viddhi tvaM dvijasattama || 18||

ratnAkarAH samudrAshcha sarva eva chaturdisham |
vasanaM shayanaM chaiva nilayaM chaiva viddhi me || 19||

kAmaM krodhaM cha harShaM cha bhayaM mohaM tathaiva cha |
mamaiva viddhi rUpANi sarvANyetAni sattama || 20||

prApnuvanti narA vipra yatkRRitvA karmashobhanam |
satyaM dAnaM tapashchogramahi.nsA chaiva jantuShu || 21||

madvidhAnena vihitA mama dehavihAriNaH |
mayAbhibhUtavij~nAnA vicheShTante na kAmataH || 22||

samyagvedamadhIyAnA yajanto vividhairmakhaiH |
shAntAtmAno jitakrodhAH prApnuvanti dvijAtayaH || 23||

prAptuM na shakyo yo vidvannarairduShkRRitakarmabhiH |
lobhAbhibhUtaiH kRRipaNairanAryairakRRitAtmabhiH || 24||

taM mAM mahAphalaM viddhi padaM sukRRitakarmaNaH |
duShprApaM vipramUDhAnAM mArgaM yogairniShevitam || 25||

yadA yadA cha dharmasya glAnirbhavati sattama |
abhyutthAnamadharmasya tadAtmAnaM sRRijAmyaham || 26||

daityA hi.nsAnuraktAshcha avadhyAH surasattamaiH |
rAkShasAshchApi loke.asminyadotpatsyanti dAruNAH || 27||

tadAhaM samprasUyAmi gRRiheShu shubhakarmaNAm |
praviShTo mAnuShaM dehaM sarvaM prashamayAmyaham || 28||

sRRiShTvA devamanuShyA.nshcha gandharvoragarAkShasAn |
sthAvarANi cha bhUtAni saMharAmyAtmamAyayA || 29||

karmakAle punardehamanuchintya sRRijAmyaham |
pravishya mAnuShaM dehaM maryAdAbandhakAraNAt || 30||

shvetaH kRRitayuge varNaH pItastretAyuge mama |
rakto dvAparamAsAdya kRRiShNaH kaliyuge tathA || 31||

trayo bhAgA hyadharmasya tasminkAle bhavantyuta |
antakAle cha samprApte kAlo bhUtvAtidAruNaH || 32||

trailokyaM nAshayAmyekaH kRRitsnaM sthAvaraja~Ngamam || 32||

ahaM trivartmA sarvAtmA sarvalokasukhAvahaH |
abhibhUH sarvago.ananto hRRiShIkesha urukramaH || 33||

kAlachakraM nayAmyeko brahmannahamarUpi vai |
shamanaM sarvabhUtAnAM sarvalokakRRitodyamam || 34||

evaM praNihitaH samya~NmayAtmA munisattama |
sarvabhUteShu viprendra na cha mAM vetti kashchana || 35||

yachcha ki~nchittvayA prAptaM mayi kleShAtmakaM dvija |
sukhodayAya tatsarvaM shreyase cha tavAnagha || 36||

yachcha ki~nchittvayA loke dRRiShTaM sthAvaraja~Ngamam |
vihitaH sarvathaivAsau mamAtmA munisattama || 37||

ardhaM mama sharIrasya sarvalokapitAmahaH |
ahaM nArAyaNo nAma sha~NkhachakragadAdharaH || 38||

yAvadyugAnAM viprarShe sahasraparivartanam |
tAvatsvapimi vishvAtmA sarvalokapitAmahaH || 39||

evaM sarvamahaM kAlamihAse munisattama |
ashishuH shishurUpeNa yAvadbrahmA na budhyate || 40||

mayA cha vipra datto.ayaM varaste brahmarUpiNA |
asakRRitparituShTena viprarShigaNapUjita || 41||

sarvamekArNavaM dRRiShTvA naShTaM sthAvaraja~Ngamam |
viklavo.asi mayA j~nAtastataste darshitaM jagat || 42||

abhyantaraM sharIrasya praviShTo.asi yadA mama |
dRRiShTvA lokaM samastaM cha vismito nAvabudhyase || 43||

tato.asi vaktrAdviprarShe drutaM niHsArito mayA |
AkhyAtaste mayA chAtmA durj~neyo.api surAsuraiH || 44||

yAvatsa bhagavAnbrahmA na budhyati mahAtapAH |
tAvattvamiha viprarShe vishrabdhashchara vai sukham || 45||

tato vibuddhe tasmi.nstu sarvalokapitAmahe |
ekIbhUto hi srakShyAmi sharIrAddvijasattama || 46||

AkAshaM pRRithivIM jyotirvAyuM salilameva cha |
loke yachcha bhavechCheShamiha sthAvaraja~Ngamam || 47||

mArkaNDeya uvAcha||

ityuktvAntarhitastAta sa devaH paramAdbhutaH |
prajAshchemAH prapashyAmi vichitrA bahudhAkRRitAH || 48||

etaddRRiShTaM mayA rAja.nstasminprApte yugakShaye |
AshcharyaM bharatashreShTha sarvadharmabhRRitAM vara || 49||

yaH sa devo mayA dRRiShTaH purA padmanibhekShaNaH |
sa eSha puruShavyAghra sambandhI te janArdanaH || 50||

asyaiva varadAnAddhi smRRitirna prajahAti mAm |
dIrghamAyushcha kaunteya svachChandamaraNaM tathA || 51||

sa eSha kRRiShNo vArShNeyaH purANapuruSho vibhuH |
Aste harirachintyAtmA krIDanniva mahAbhujaH || 52||

eSha dhAtA vidhAtA cha saMhartA chaiva sAtvataH |
shrIvatsavakShA govindaH prajApatipatiH prabhuH || 53||

dRRiShTvemaM vRRiShNishArdUlaM smRRitirmAmiyamAgatA |
AdidevamajaM viShNuM puruShaM pItavAsasam || 54||

sarveShAmeva bhUtAnAM pitA mAtA cha mAdhavaH |
gachChadhvamenaM sharaNaM sharaNyaM kauravarShabhAH || 55||

\hrule

\medskip
                  188
\medskip

vaishampAyana uvAcha||

evamuktAstu te pArthA yamau cha puruSharShabhau |
draupadyA kRRiShNayA sArdhaM namashchakrurjanArdanam || 1||

sa chaitAnpuruShavyAghra sAmnA paramavalgunA |
sAntvayAmAsa mAnArhAnmanyamAno yathAvidhi || 2||

yudhiShThirastu kaunteyo mArkaNDeyaM mahAmunim |
punaH paprachCha sAmrAjye bhaviShyAM jagato gatim || 3||

AshcharyabhUtaM bhavataH shrutaM no vadatAM vara |
mune bhArgava yadvRRittaM yugAdau prabhavApyayau || 4||

asminkaliyuge.apyasti punaH kautUhalaM mama |
samAkuleShu dharmeShu kiM nu sheShaM bhaviShyati || 5||

ki.nvIryA mAnavAstatra kimAhAravihAriNaH |
kimAyuShaH ki.nvasanA bhaviShyanti yugakShaye || 6||

kAM cha kAShThAM samAsAdya punaH sampatsyate kRRitam |
vistareNa mune brUhi vichitrANIha bhAShase || 7||

ityuktaH sa munishreShThaH punarevAbhyabhAShata |
ramayanvRRiShNishArdUlaM pANDavA.nshcha mahAmuniH || 8||

mArkaNDeya uvAcha||

bhaviShyaM sarvalokasya vRRittAntaM bharatarShabha |
kaluShaM kAlamAsAdya kathyamAnaM nibodha me || 9||

kRRite chatuShpAtsakalo nirvyAjopAdhivarjitaH |
vRRiShaH pratiShThito dharmo manuShyeShvabhavatpurA || 10||

adharmapAdaviddhastu tribhira.nshaiH pratiShThitaH |
tretAyAM dvApare.ardhena vyAmishro dharma uchyate || 11||

tribhira.nshairadharmastu lokAnAkramya tiShThati |
chaturthA.nshena dharmastu manuShyAnupatiShThati || 12||

AyurvIryamatho buddhirbalaM tejashcha pANDava |
manuShyANAmanuyugaM hrasatIti nibodha me || 13||

rAjAno brAhmaNA vaishyAH shUdrAshchaiva yudhiShThira |
vyAjairdharmaM chariShyanti dharmavaita.nsikA narAH || 14||

satyaM sa~NkShepsyate loke naraiH paNDitamAnibhiH |
satyahAnyA tatasteShAmAyuralpaM bhaviShyati || 15||

AyuShaH prakShayAdvidyAM na shakShyantyupashikShitum |
vidyAhInAnavij~nAnAllobho.apyabhibhaviShyati || 16||

lobhakrodhaparA mUDhAH kAmasaktAshcha mAnavAH |
vairabaddhA bhaviShyanti parasparavadhepsavaH || 17||

brAhmaNAH kShatriyA vaishyAH sa~NkIryantaH parasparam |
shUdratulyA bhaviShyanti tapaHsatyavivarjitAH || 18||

antyA madhyA bhaviShyanti madhyAshchAntAvasAyinaH |
IdRRisho bhavitA loko yugAnte paryupasthite || 19||

vastrANAM pravarA shANI dhAnyAnAM koradUShakAH |
bhAryAmitrAshcha puruShA bhaviShyanti yugakShaye || 20||

matsyAmiSheNa jIvanto duhantashchApyajaiDakam |
goShu naShTAsu puruShA bhaviShyanti yugakShaye || 21||

anyonyaM parimuShNanto hi.nsayantashcha mAnavAH |
ajapA nAstikAH stenA bhaviShyanti yugakShaye || 22||

sarittIreShu kuddAlairvApayiShyanti chauShadhIH |
tAshchApyalpaphalAsteShAM bhaviShyanti yugakShaye || 23||

shrAddhe daive cha puruShA ye cha nityaM dhRRitavratAH |
te.api lobhasamAyuktA bhokShyantIha parasparam || 24||

pitA putrasya bhoktA cha pituH putrastathaiva cha |
atikrAntAni bhojyAni bhaviShyanti yugakShaye || 25||

na vratAni chariShyanti brAhmaNA vedanindakAH |
na yakShyanti na hoShyanti hetuvAdavilobhitAH || 26||

nimne kRRiShiM kariShyanti yokShyanti dhuri dhenukAH |
ekahAyanavatsA.nshcha vAhayiShyanti mAnavAH || 27||

putraH pitRRivadhaM kRRitvA pitA putravadhaM tathA |
nirudvego bRRihadvAdI na nindAmupalapsyate || 28||

mlechChabhUtaM jagatsarvaM nishkriyaM yaj~navarjitam |
bhaviShyati nirAnandamanutsavamatho tathA || 29||

prAyashaH kRRipaNAnAM hi tathA bandhumatAmapi |
vidhavAnAM cha vittAni hariShyantIha mAnavAH || 30||

alpavIryabalAH stabdhA lobhamohaparAyaNAH |
tatkathAdAnasantuShTA duShTAnAmapi mAnavAH || 31||

parigrahaM kariShyanti pApAchAraparigrahAH || 31||

sa~NghAtayantaH kaunteya rAjAnaH pApabuddhayaH |
parasparavadhodyuktA mUrkhAH paNDitamAninaH || 32||

bhaviShyanti yugasyAnte kShatriyA lokakaNTakAH || 32||

arakShitAro lubdhAshcha mAnAha~NkAradarpitAH |
kevalaM daNDaruchayo bhaviShyanti yugakShaye || 33||

AkramyAkramya sAdhUnAM dArA.nshchaiva dhanAni cha |
bhokShyante niranukroshA rudatAmapi bhArata || 34||

na kanyAM yAchate kashchinnApi kanyA pradIyate |
svaya~NgrAhA bhaviShyanti yugAnte paryupasthite || 35||

rAjAnashchApyasantuShTAH parArthAnmUDhachetasaH |
sarvopAyairhariShyanti yugAnte paryupasthite || 36||

mlechChIbhUtaM jagatsarvaM bhaviShyati cha bhArata |
hasto hastaM parimuShedyugAnte paryupasthite || 37||

satyaM sa~NkShipyate loke naraiH paNDitamAnibhiH |
sthavirA bAlamatayo bAlAH sthavirabuddhayaH || 38||

bhIravaH shUramAnInaH shUrA bhIruviShAdinaH |
na vishvasanti chAnyonyaM yugAnte paryupasthite || 39||

ekAhAryaM jagatsarvaM lobhamohavyavasthitam |
adharmo vardhati mahAnna cha dharmaH pravartate || 40||

brAhmaNAH kShatriyA vaishyA na shiShyanti janAdhipa |
ekavarNastadA loko bhaviShyati yugakShaye || 41||

na kSha.nsyati pitA putraM putrashcha pitaraM tathA |
bhAryA cha patishushrUShAM na kariShyati kAchana || 42||

ye yavAnnA janapadA godhUmAnnAstathaiva cha |
tAndeshAnsa.nshrayiShyanti yugAnte paryupasthite || 43||

svairAhArAshcha puruShA yoShitashcha vishAM pate |
anyonyaM na sahiShyanti yugAnte paryupasthite || 44||

mlechChabhUtaM jagatsarvaM bhaviShyati yudhiShThira |
na shrAddhairhi pitR^I.nshchApi tarpayiShyanti mAnavAH || 45||

na kashchitkasyachichChrotA na kashchitkasyachidguruH |
tamograstastadA loko bhaviShyati narAdhipa || 46||

paramAyushcha bhavitA tadA varShANi ShoDasha |
tataH prANAnvimokShyanti yugAnte paryupasthite || 47||

pa~nchame vAtha ShaShThe vA varShe kanyA prasUyate |
saptavarShAShTavarShAshcha prajAsyanti narAstadA || 48||

patyau strI tu tadA rAjanpuruSho vA striyaM prati |
yugAnte rAjashArdUla na toShamupayAsyati || 49||

alpadravyA vRRithAli~NgA hi.nsA cha prabhaviShyati |
na kashchitkasyachiddAtA bhaviShyati yugakShaye || 50||

aTTashUlA janapadAH shivashUlAshchatuShpathAH |
keshashUlAH striyashchApi bhaviShyanti yugakShaye || 51||

mlechChAH krUrAH sarvabhakShA dAruNAH sarvakarmasu |
bhAvinaH pashchime kAle manuShyA nAtra sa.nshayaH || 52||

krayavikrayakAle cha sarvaH sarvasya va~nchanam |
yugAnte bharatashreShTha vRRittilobhAtkariShyati || 53||

j~nAnAni chApyavij~nAya kariShyanti kriyAstathA |
AtmachChandena vartante yugAnte paryupasthite || 54||

svabhAvAtkrUrakarmANashchAnyonyamabhisha~NkinaH |
bhavitAro janAH sarve samprApte yugasa~NkShaye || 55||

ArAmA.nshchaiva vRRikShA.nshcha nAshayiShyanti nirvyathAH |
bhavitA sa~NkShayo loke jIvitasya cha dehinAm || 56||

tathA lobhAbhibhUtAshcha chariShyanti mahImimAm |
brAhmaNAshcha bhaviShyanti brahmasvAni cha bhu~njate || 57||

hAhAkRRitA dvijAshchaiva bhayArtA vRRiShalArditAH |
trAtAramalabhanto vai bhramiShyanti mahImimAm || 58||

jIvitAntakarA raudrAH krUrAH prANivihi.nsakAH |
yadA bhaviShyanti narAstadA sa~NkShepsyate yugam || 59||

AshrayiShyanti cha nadIH parvatAnviShamANi cha |
pradhAvamAnA vitrastA dvijAH kurukulodvaha || 60||

dasyuprapIDitA rAjankAkA iva dvijottamAH |
kurAjabhishcha satataM karabhAraprapIDitAH || 61||

dhairyaM tyaktvA mahIpAla dAruNe yugasa~NkShaye |
vikarmANi kariShyanti shUdrANAM parichArakAH || 62||

shUdrA dharmaM pravakShyanti brAhmaNAH paryupAsakAH |
shrotArashcha bhaviShyanti prAmANyena vyavasthitAH || 63||

viparItashcha loko.ayaM bhaviShyatyadharottaraH |
eDUkAnpUjayiShyanti varjayiShyanti devatAH || 64||

shUdrAH parichariShyanti na dvijAnyugasa~NkShaye || 64||

AshrameShu maharShINAM brAhmaNAvasatheShu cha |
devasthAneShu chaityeShu nAgAnAmAlayeShu cha || 65||

eDUkachihnA pRRithivI na devagRRihabhUShitA |
bhaviShyati yuge kShINe tadyugAntasya lakShaNam || 66||

yadA raudrA dharmahInA mA.nsAdAH pAnapAstathA |
bhaviShyanti narA nityaM tadA sa~NkShepsyate yugam || 67||

puShpe puShpaM yadA rAjanphale phalamupAshritam |
prajAsyati mahArAja tadA sa~NkShepsyate yugam || 68||

akAlavarShI parjanyo bhaviShyati gate yuge |
akrameNa manuShyANAM bhaviShyati tadA kriyA || 69||

virodhamatha yAsyanti vRRiShalA brAhmaNaiH saha || 69||

mahI mlechChasamAkIrNA bhaviShyati tato.achirAt |
karabhArabhayAdviprA bhajiShyanti disho dasha || 70||

nirvisheShA janapadA narAvRRiShTibhirarditAH |
AshramAnabhipatsyanti phalamUlopajIvinaH || 71||

evaM paryAkule loke maryAdA na bhaviShyati |
na sthAsyantyupadeshe cha shiShyA vipriyakAriNaH || 72||

AchAryopanidhishchaiva vatsyate tadanantaram |
arthayuktyA pravatsyanti mitrasambandhibAndhavAH || 73||

abhAvaH sarvabhUtAnAM yugAnte cha bhaviShyati || 73||

dishaH prajvalitAH sarvA nakShatrANi chalAni cha |
jyotIMShi pratikUlAni vAtAH paryAkulAstathA || 74||

ulkApAtAshcha bahavo mahAbhayanidarshakAH || 74||

ShaDbhiranyaishcha sahito bhAskaraH pratapiShyati |
tumulAshchApi nirhrAdA digdAhAshchApi sarvashaH || 75||

kabandhAntarhito bhAnurudayAstamaye tadA || 75||

akAlavarShI cha tadA bhaviShyati sahasradRRik |
sasyAni cha na rokShyanti yugAnte paryupasthite || 76||

abhIkShNaM krUravAdinyaH paruShA ruditapriyAH |
bhartR^INAM vachane chaiva na sthAsyanti tadA striyaH || 77||

putrAshcha mAtApitarau haniShyanti yugakShaye |
sUdayiShyanti cha patInstriyaH putrAnapAshritAH || 78||

aparvaNi mahArAja sUryaM rAhurupaiShyati |
yugAnte hutabhukchApi sarvataH prajvaliShyati || 79||

pAnIyaM bhojanaM chaiva yAchamAnAstadAdhvagAH |
na lapsyante nivAsaM cha nirastAH pathi sherate || 80||

nirghAtavAyasA nAgAH shakunAH samRRigadvijAH |
rUkShA vAcho vimokShyanti yugAnte paryupasthite || 81||

mitrasambandhinashchApi santyakShyanti narAstadA |
janaM parijanaM chApi yugAnte paryupasthite || 82||

atha deshAndishashchApi pattanAni purANi cha |
kramashaH sa.nshrayiShyanti yugAnte paryupasthite || 83||

hA tAta hA sutetyevaM tadA vAchaH sudAruNAH |
vikroshamAnashchAnyonyaM jano gAM paryaTiShyati || 84||

tatastumulasa~NghAte vartamAne yugakShaye |
dvijAtipUrvako lokaH krameNa prabhaviShyati || 85||

tataH kAlAntare.anyasminpunarlokavivRRiddhaye |
bhaviShyati punardaivamanukUlaM yadRRichChayA || 86||

yadA chandrashcha sUryashcha tathA tiShyabRRihaspatI |
ekarAshau sameShyanti prapatsyati tadA kRRitam || 87||

kAlavarShI cha parjanyo nakShatrANi shubhAni cha |
pradakShiNA grahAshchApi bhaviShyantyanulomagAH || 88||

kShemaM subhikShamArogyaM bhaviShyati nirAmayam || 88||

kalkirviShNuyashA nAma dvijaH kAlaprachoditaH |
utpatsyate mahAvIryo mahAbuddhiparAkramaH || 89||

sambhUtaH sambhalagrAme brAhmaNAvasathe shubhe |
manasA tasya sarvANi vAhanAnyAyudhAni cha || 90||

upasthAsyanti yodhAshcha shastrANi kavachAni cha || 90||

sa dharmavijayI rAjA chakravartI bhaviShyati |
sa chemaM sa~NkulaM lokaM prasAdamupaneShyati || 91||

utthito brAhmaNo dIptaH kShayAntakRRidudAradhIH |
sa sa~NkShepo hi sarvasya yugasya parivartakaH || 92||

sa sarvatra gatAnkShudrAnbrAhmaNaiH parivAritaH |
utsAdayiShyati tadA sarvAnmlechChagaNAndvijaH || 93||

\hrule

\medskip
                  189
\medskip

mArkaNDeya uvAcha||

tatashchorakShayaM kRRitvA dvijebhyaH pRRithivImimAm |
vAjimedhe mahAyaj~ne vidhivatkalpayiShyati || 1||

sthApayitvA sa maryAdAH svayambhuvihitAH shubhAH |
vanaM puNyayashaHkarmA jarAvAnsa.nshrayiShyati || 2||

tachChIlamanuvartsyante manuShyA lokavAsinaH |
vipraishchorakShaye chaiva kRRite kShemaM bhaviShyati || 3||

kRRiShNAjinAni shaktIshcha trishUlAnyAyudhAni cha |
sthApayanviprashArdUlo desheShu vijiteShu cha || 4||

sa.nstUyamAno viprendrairmAnayAno dvijottamAn |
kalkishchariShyati mahIM sadA dasyuvadhe rataH || 5||

hA tAta hA sutetyevaM tAstA vAchaH sudAruNAH |
vikroshamAnAnsubhRRishaM dasyUnneShyati sa~NkShayam || 6||

tato.adharmavinAsho vai dharmavRRiddhishcha bhArata |
bhaviShyati kRRite prApte kriyAvA.nshcha janastathA || 7||

ArAmAshchaiva chaityAshcha taTAkAnyavaTAstathA |
yaj~nakriyAshcha vividhA bhaviShyanti kRRite yuge || 8||

brAhmaNAH sAdhavashchaiva munayashcha tapasvinaH |
AshramAH sahapAShaNDAH sthitAH satye janAH prajAH || 9||

jAsyanti sarvabIjAni upyamAnAni chaiva ha |
sarveShvRRituShu rAjendra sarvaM sasyaM bhaviShyati || 10||

narA dAneShu niratA vrateShu niyameShu cha |
japayaj~naparA viprA dharmakAmA mudA yutAH || 11||

pAlayiShyanti rAjAno dharmeNemAM vasundharAm || 11||

vyavahAraratA vaishyA bhaviShyanti kRRite yuge |
ShaTkarmaniratA viprAH kShatriyA rakShaNe ratAH || 12||

shushrUShAyAM ratAH shUdrAstathA varNatrayasya cha |
eSha dharmaH kRRitayuge tretAyAM dvApare tathA || 13||

pashchime yugakAle cha yaH sa te samprakIrtitaH || 13||

sarvalokasya viditA yugasa~NkhyA cha pANDava |
etatte sarvamAkhyAtamatItAnAgataM mayA || 14||

vAyuproktamanusmRRitya purANamRRiShisa.nstutam || 14||

evaM sa.nsAramArgA me bahushashchirajIvinA |
dRRiShTAshchaivAnubhUtAshcha tA.nste kathitavAnaham || 15||

idaM chaivAparaM bhUyaH saha bhrAtRRibhirachyuta |
dharmasa.nshayamokShArthaM nibodha vachanaM mama || 16||

dharme tvayAtmA sa.nyojyo nityaM dharmabhRRitAM vara |
dharmAtmA hi sukhaM rAjA pretya cheha cha nandati || 17||

nibodha cha shubhAM vANIM yAM pravakShyAmi te.anagha |
na brAhmaNe paribhavaH kartavyaste kadAchana || 18||

brAhmaNo ruShito hanyAdapi lokAnpratij~nayA || 18||

vaishampAyana uvAcha||

mArkaNDeyavachaH shrutvA kurUNAM pravaro nRRipaH |
uvAcha vachanaM dhImAnparamaM paramadyutiH || 19||

kasmindharme mayA stheyaM prajAH sa.nrakShatA mune |
kathaM cha vartamAno vai na chyaveyaM svadharmataH || 20||

mArkaNDeya uvAcha||

dayAvAnsarvabhUteShu hito rakto.anasUyakaH |
apatyAnAmiva sveShAM prajAnAM rakShaNe rataH || 21||

chara dharmaM tyajAdharmaM pitR^IndevA.nshcha pUjaya || 21||

pramAdAdyatkRRitaM te.abhUtsa.nyagdAnena tajjaya |
alaM te mAnamAshritya satataM paravAnbhava || 22||

vijitya pRRithivIM sarvAM modamAnaH sukhI bhava |
eSha bhUto bhaviShyashcha dharmaste samudIritaH || 23||

na te.astyaviditaM ki~nchidatItAnAgataM bhuvi |
tasmAdimaM parikleshaM tvaM tAta hRRidi mA kRRithAH || 24||

eSha kAlo mahAbAho api sarvadivaukasAm |
muhyanti hi prajAstAta kAlenAbhiprachoditAH || 25||

mA cha te.atra vichAro bhUdyanmayoktaM tavAnagha |
atisha~Nkya vacho hyetaddharmalopo bhavettava || 26||

jAto.asi prathite va.nshe kurUNAM bharatarShabha |
karmaNA manasA vAchA sarvametatsamAchara || 27||

yudhiShThira uvAcha||

yattvayoktaM dvijashreShTha vAkyaM shrutimanoharam |
tathA kariShye yatnena bhavataH shAsanaM vibho || 28||

na me lobho.asti viprendra na bhayaM na cha matsaraH |
kariShyAmi hi tatsarvamuktaM yatte mayi prabho || 29||

vaishampAyana uvAcha||

shrutvA tu vachanaM tasya pANDavasya mahAtmanaH |
prahRRiShTAH pANDavA rAjansahitAH shAr~NgadhanvanA || 30||

tathA kathAM shubhAM shrutvA mArkaNDeyasya dhImataH |
vismitAH samapadyanta purANasya nivedanAt || 31||

\hrule

\medskip
              maNDUkopAkhyAnam.h
                  190
\medskip

vaishampAyana uvAcha||

bhUya eva brAhmaNamahAbhAgyaM vaktumarhasItyabravItpANDaveyo mArkaNDeyam || 1||
athAchaShTa mArkaNDeyaH || 2||
ayodhyAyAmikShvAkukulotpannaH pArthivaH parikShinnAma mRRigayAmagamat || 3||
tamekAshvena mRRigamanusarantaM mRRigo dUramapAharat || 4||
athAdhvani jAtashramaH kShuttRRiShNAbhibhUtashcha kasmi.nshchiduddeshe nIlaM vanaShaNDamapashyat
tachcha vivesha || 5||
tatastasya vanaShaNDasya madhye.atIva ramaNIyaM saro dRRiShTvA sAshva eva vyagAhata || 6||
athAshvastaH sa bisamRRiNAlamashvasyAgre nikShipya puShkariNItIre samAvishat || 7||
tataH shayAno madhuraM gItashabdamashRRiNot || 8||
sa shrutvAchintayat
neha manuShyagatiM pashyAmi
kasya khalvayaM gItashabda iti || 9||
athApashyatkanyAM paramarUpadarshanIyAM puShpANyavachinvatIM gAyantIM cha || 10||
atha sA rAj~naH samIpe paryakrAmat || 11||
tAmabravIdrAjA
kasyAsi subhage tvamiti || 12||
sA pratyuvAcha
kanyAsmIti || 13||
tAM rAjovAcha
arthI tvayAhamiti || 14||
athovAcha kanyA
samayenAhaM shakyA tvayA labdhum
nAnyatheti || 15||
tAM rAjA samayamapRRichChat || 16||
tataH kanyedamuvAcha
udakaM me na darshayitavyamiti || 17||
sa rAjA bADhamityuktvA tAM samAgamya tayA sahAste || 18||
tatraivAsIne rAjani senAnvagachChat
padenAnupadaM dRRiShTvA rAjAnaM parivAryAtiShThat || 19||
paryAshvastashcha rAjA tayaiva saha shibikayA prAyAdavighATitayA
svanagaramanuprApya rahasi tayA saha ramannAste
nAnyatki~nchanApashyat || 20||
atha pradhAnAmAtyastasyAbhyAshacharAH striyo.apRRichChat
kimatra prayojanaM vartata iti || 21||
athAbruva.nstAH striyaH
apUrvamiva pashyAma udakaM nAtra nIyateti || 22||
athAmAtyo.anudakaM vanaM kArayitvodAravRRikShaM bahumUlapuShpaphalaM rahasyupagamya rAjAnamabravIt
vanamidamudAramanudakam
sAdhvatra ramyatAmiti || 23||
sa tasya vachanAttayaiva saha devyA tadvanaM prAvishat
sa kadAchittasminvane ramye tayaiva saha vyavaharat
atha kShuttRRiShNArditaH shrAnto.atimAtramatimuktAgAramapashyat || 24||
tatpravishya rAjA saha priyayA sudhAtalasukRRitAM vimalasalilapUrNAM vApImapashyat || 25||
dRRiShTvaiva cha tAM tasyA eva tIre sahaiva tayA devyA vyatiShThat || 26||
atha tAM devIM sa rAjAbravIt
sAdhvavatara vApIsalilamiti || 27||
sA tadvachaH shrutvAvatIrya vApIM nyamajjat
na punarudamajjat || 28||
tAM mRRigayamANo rAjA nApashyat || 29||
vApImapi niHsrAvya maNDUkaM shvabhramukhe dRRiShTvA kruddha Aj~nApayAmAsa
sarvamaNDUkavadhaH kriyatAmiti
yo mayArthI sa mRRitakairmaNDUkairupAyanairmAmupatiShThediti || 30||
atha maNDUkavadhe ghore kriyamANe dikShu sarvAsu maNDUkAnbhayamAvishat
te bhItA maNDUkarAj~ne yathAvRRittaM nyavedayan || 31||
tato maNDUkarATtApasaveShadhArI rAjAnamabhyagachChat || 32||
upetya chainamuvAcha
mA rAjankrodhavashaM gamaH
prasAdaM kuru
nArhasi maNDUkAnAmanaparAdhinAM vadhaM kartumiti || 33||
shlokau chAtra bhavataH
mA maNDUkA~njighA.nsa tvaM kopaM sandhArayAchyuta |
prakShIyate dhanodreko janAnAmavijAnatAm || 34||

pratijAnIhi naitA.nstvaM prApya krodhaM vimokShyase |
alaM kRRitvA tavAdharmaM maNDUkaiH kiM hatairhi te || 35||

tameva.nvAdinamiShTajanashokaparItAtmA rAjA provAcha
na hi kShamyate tanmayA
haniShyAmyetAn
etairdurAtmabhiH priyA me bhakShitA
sarvathaiva me vadhyA maNDUkAH
nArhasi vidvanmAmuparoddhumiti || 36||
sa tadvAkyamupalabhya vyathitendriyamanAH provAcha
prasIda rAjan
ahamAyurnAma maNDUkarAjaH
mama sA duhitA sushobhanA nAma
tasyA dauHshIlyametat
bahavo hi rAjAnastayA vipralabdhapUrvA iti || 37||
tamabravIdrAjA
tayAsmyarthI
sA me dIyatAmiti || 38||
athainAM rAj~ne pitAdAt
abravIchchainAm
enaM rAjAnaM shushrUShasveti || 39||
sa uvAcha duhitaram
yasmAttvayA rAjAno vipralabdhAstasmAdabrahmaNyAni tavApatyAni bhaviShyantyanRRitakatvAttaveti || 40||
sa cha rAjA tAmupalabhya tasyAM surataguNanibaddhahRRidayo lokatrayaishvaryamivopalabhya harShabAShpakalayA vAchA praNipatyAbhipUjya maNDUkarAjAnamabravIt
anugRRihIto.asmIti || 41||
sa cha maNDUkarAjo jAmAtaramanuj~nApya yathAgatamagachChat || 42||
atha kasyachitkAlasya tasyAM kumArAstrayastasya rAj~naH sambabhUvuH shalo dalo balashcheti
tatasteShAM jyeShThaM shalaM samaye pitA rAjye.abhiShichya tapasi dhRRitAtmA vanaM jagAma || 43||
atha kadAchichChalo mRRigayAmacharat
mRRigaM chAsAdya rathenAnvadhAvat || 44||
sUtaM chovAcha
shIghraM mAM vahasveti || 45||
sa tathoktaH sUto rAjAnamabravIt
mA kriyatAmanubandhaH
naiSha shakyastvayA mRRigo grahItuM yadyapi te rathe yuktau vAmyau syAtAmiti || 46||
tato.abravIdrAjA sUtam
AchakShva me vAmyau
hanmi vA tvAmiti || 47||
sa evamukto rAjabhayabhIto vAmadevashApabhItashcha sannAchakhyau rAj~ne
vAmadevasyAshvau vAmyau manojavAviti || 48||
athainamevaM bruvANamabravIdrAjA
vAmadevAshramaM yAhIti || 49||
sa gatvA vAmadevAshramaM tamRRiShimabravIt
bhagavanmRRigo mayA viddhaH palAyate
taM sambhAvayeyam
arhasi me vAmyau dAtumiti || 50||
tamabravIdRRiShiH
dadAni te vAmyau
kRRitakAryeNa bhavatA mamaiva niryAtyau kShipramiti || 51||
sa cha tAvashvau pratigRRihyAnuj~nApya charShiM prAyAdvAmyasa.nyuktena rathena mRRigaM prati
gachCha.nshchAbravItsUtam
ashvaratnAvimAvayogyau brAhmaNAnAm
naitau pratideyau vAmadevAyeti || 52||
evamuktvA mRRigamavApya svanagarametyAshvAvantaHpure.asthApayat || 53||
atharShishchintayAmAsa
taruNo rAjaputraH kalyANaM patramAsAdya ramate
na me pratiniryAtayati
aho kaShTamiti || 54||
manasA nishchitya mAsi pUrNe shiShyamabravIt
gachChAtreya
rAjAnaM brUhi
yadi paryAptaM niryAtayopAdhyAyavAmyAviti || 55||
sa gatvaivaM taM rAjAnamabravIt || 56||
taM rAjA pratyuvAcha
rAj~nAmetadvAhanam
anarhA brAhmaNA ratnAnAmeva.nvidhAnAm
kiM cha brAhmaNAnAmashvaiH kAryam
sAdhu pratigamyatAmiti || 57||
sa gatvaivamupAdhyAyAyAchaShTa || 58||
tachChrutvA vachanamapriyaM vAmadevaH krodhaparItAtmA svayameva rAjAnamabhigamyAshvArthamabhyachodayat
na chAdAdrAjA || 59||
vAmadeva uvAcha||

prayachCha vAmyau mama pArthiva tvaM  kRRitaM hi te kAryamanyairashakyam |
mA tvA vadhIdvaruNo ghorapAshairbrahmakShatrasyAntare vartamAnaH || 60||

rAjovAcha||

anaDvAhau suvratau sAdhu dAntAvetadviprANAM vAhanaM vAmadeva |
tAbhyAM yAhi tvaM yatra kAmo maharShe  ChandA.nsi vai tvAdRRishaM sa.nvahanti || 61||

vAmadeva uvAcha||

ChandA.nsi vai mAdRRishaM sa.nvahanti  loke.amuShminpArthiva yAni santi |
asmi.nstu loke mama yAnametadasmadvidhAnAmapareShAM cha rAjan || 62||

rAjovAcha||

chatvAro vA gardabhAstvAM vahantu  shreShThAshvataryo harayo vA tura~NgAH |
taistvaM yAhi kShatriyasyaiSha vAho  mama vAmyau na tavaitau hi viddhi || 63||

vAmadeva uvAcha||

ghoraM vrataM brAhmaNasyaitadAhuretadrAjanyadihAjIvamAnaH |
ayasmayA ghorarUpA mahAnto  vahantu tvAM shitashUlAshchaturdhA || 64||

rAjovAcha||

ye tvA vidurbrAhmaNaM vAmadeva  vAchA hantuM manasA karmaNA vA |
te tvAM sashiShyamiha pAtayantu  madvAkyanunnAH shitashUlAsihastAH || 65||

vAmadeva uvAcha||

nAnuyogA brAhmaNAnAM bhavanti  vAchA rAjanmanasA karmaNA vA |
yastvevaM brahma tapasAnveti vidvAMstena shreShTho bhavati hi jIvamAnaH || 66||

mArkaNDeya uvAcha||

evamukte vAmadevena rAjansamuttasthU rAkShasA ghorarUpAH |
taiH shUlahastairvadhyamAnaH sa rAjA  provAchedaM vAkyamuchchaistadAnIm || 67||

ikShvAkavo yadi brahmandalo vA  vidheyA me yadi vAnye visho.api |
notsrakShye.ahaM vAmadevasya vAmyau  naiva.nvidhA dharmashIlA bhavanti || 68||

evaM bruvanneva sa yAtudhAnairhato jagAmAshu mahIM kShitIshaH |
tato viditvA nRRipatiM nipAtitamikShvAkavo vai dalamabhyaShi~nchan || 69||

rAjye tadA tatra gatvA sa vipraH  provAchedaM vachanaM vAmadevaH |
dalaM rAjAnaM brAhmaNAnAM hi deyamevaM rAjansarvadharmeShu dRRiShTam || 70||

bibheShi chettvamadharmAnnarendra  prayachCha me shIghramevAdya vAmyau |
etachChrutvA vAmadevasya vAkyaM  sa pArthivaH sUtamuvAcha roShAt || 71||

ekaM hi me sAyakaM chitrarUpaM  digdhaM viSheNAhara sa~NgRRihItam |
yena viddho vAmadevaH shayIta  sa.ndashyamAnaH shvabhirArtarUpaH || 72||

vAmadeva uvAcha||

jAnAmi putraM dashavarShaM tavAhaM  jAtaM mahiShyAM shyenajitaM narendra |
taM jahi tvaM madvachanAtpraNunnastUrNaM priyaM sAyakairghorarUpaiH || 73||

mArkaNDeya uvAcha||

evamukto vAmadevena rAjannantaHpure rAjaputraM jaghAna |
sa sAyakastigmatejA visRRiShTaH  shrutvA dalastachcha vAkyaM babhAShe || 74||

ikShvAkavo hanta charAmi vaH priyaM  nihanmImaM vipramadya pramathya |
AnIyatAmaparastigmatejAH  pashyadhvaM me vIryamadya kShitIshAH || 75||

vAmadeva uvAcha||

yaM tvamenaM sAyakaM ghorarUpaM  viSheNa digdhaM mama sa.ndadhAsi |
na tvamenaM sharavaryaM vimoktuM  sandhAtuM vA shakShyasi mAnavendra || 76||

rAjovAcha||

ikShvAkavaH pashyata mAM gRRihItaM  na vai shaknomyeSha sharaM vimoktum |
na chAsya kartuM nAshamabhyutsahAmi  AyuShmAnvai jIvatu vAmadevaH || 77||

vAmadeva uvAcha||

sa.nspRRishainAM mahiShIM sAyakena  tatastasmAdenaso mokShyase tvam || 78||
mArkaNDeya uvAcha||

tatastathA kRRitavAnpArthivastu  tato muniM rAjaputrI babhAShe |
yathA yuktaM vAmadevAhamenaM  dine dine sa.nvishantI vyasha.nsam || 79||

brAhmaNebhyo mRRigayantI sUnRRitAni  tathA brahmanpuNyalokaM labheyam || 79||

vAmadeva uvAcha||

tvayA trAtaM rAjakulaM shubhekShaNe  varaM vRRiNIShvApratimaM dadAni te |
prashAdhImaM svajanaM rAjaputri  ikShvAkurAjyaM sumahachchApyanindye || 80||

rAjaputryuvAcha||

varaM vRRiNe bhagavannekameva  vimuchyatAM kilbiShAdadya bhartA |
shivena chAdhyAhi saputrabAndhavaM  varo vRRito hyeSha mayA dvijAgrya || 81||

mArkaNDeya uvAcha||

shrutvA vachaH sa munI rAjaputryAstathAstviti prAha kurupravIra |
tataH sa rAjA mudito babhUva  vAmyau chAsmai sampradadau praNamya || 82||

\hrule

\medskip
              indradyumnopAkhyAnam.h
                  191
\medskip

vaishampAyana uvAcha||

mArkaNDeyamRRiShayaH pANDavAshcha paryapRRichChan
asti kashchidbhavatashchirajAtatara iti || 1||
sa tAnuvAcha
asti khalu rAjarShirindradyumno nAma kShINapuNyastridivAtprachyutaH
kIrtiste vyuchChinneti
sa mAmupAtiShThat
atha pratyabhijAnAti mAM bhavAniti || 2||
tamahamabruvam
na vayaM rAsAyanikAH sharIropatApenAtmanaH samArabhAmahe.arthAnAmanuShThAnam || 3||
asti khalu himavati prAkArakarNo nAmolUkaH
sa bhavantaM yadi jAnIyAt
prakRRiShTe chAdhvani himavAn
tatrAsau prativasatIti || 4||
sa mAmashvo bhUtvA tatrAvahadyatra babhUvolUkaH || 5||
athainaM sa rAjarShiH paryapRRichChat
pratyabhijAnAti mAM bhavAniti || 6||
sa muhUrtaM dhyAtvAbravIdenam
nAbhijAne bhavantamiti || 7||
sa evamukto rAjarShirindradyumnaH punastamulUkamabravIt
asti kashchidbhavatashchirajAtatara iti || 8||
sa evamukto.abravIdenam
asti khalvindradyumnasaro nAma
tasminnADIja~Ngho nAma bakaH prativasati
so.asmattashchirajAtataraH
taM pRRichCheti || 9||
tata indradyumno mAM cholUkaM chAdAya tatsaro.agachChadyatrAsau nADIja~Ngho nAma bako babhUva || 10||
so.asmAbhiH pRRiShTaH
bhavAnindradyumnaM rAjAnaM pratyabhijAnAtIti || 11||
sa evamukto.abravInmuhUrtaM dhyAtvA
nAbhijAnAmyahamindradyumnaM rAjAnamiti || 12||
tataH so.asmAbhiH pRRiShTaH
asti kashchidanyo bhavatashchirajAtatara iti || 13||
sa no.abravIdasti khalvihaiva sarasyakUpAro nAma kachChapaH prativasati
sa mattashchirajAtatara iti
sa yadi katha~nchidabhijAnIyAdimaM rAjAnaM tamakUpAraM pRRichChAma iti || 14||
tataH sa bakastamakUpAraM kachChapaM vij~nApayAmAsa
astyasmAkamabhipretaM bhavantaM ka~nchidarthamabhipraShTum
sAdhvAgamyatAM tAvaditi || 15||
etachChrutvA sa kachChapastasmAtsarasa utthAyAbhyagachChadyatra tiShThAmo vayaM tasya sarasastIre || 16||
AgataM chainaM vayamapRRichChAma
bhavAnindradyumnaM rAjAnamabhijAnAtIti || 17||
sa muhUrtaM dhyAtvA bAShpapUrNanayana udvignahRRidayo vepamAno visa~nj~nakalpaH prA~njalirabravIt
kimahamenaM na pratyabhijAnAmi
ahaM hyanena sahasrakRRitvaH pUrvamagnichitiShUpahitapUrvaH
sarashchedamasya dakShiNAdattAbhirgobhiratikramamANAbhiH kRRitam
atra chAhaM prativasAmIti || 18||
athaitatkachChapenodAhRRitaM shrutvA samanantaraM devalokAddevarathaH prAdurAsIt || 19||
vAchashchAshrUyantendradyumnaM prati
prastutaste svargaH
yathochitaM sthAnamabhipadyasva
kIrtimAnasi
avyagro yAhIti || 20||
divaM spRRishati bhUmiM cha shabdaH puNyasya karmaNaH |
yAvatsa shabdo bhavati tAvatpuruSha uchyate || 21||

akIrtiH kIrtyate yasya loke bhUtasya kasyachit |
patatyevAdhamA.NllokAnyAvachChabdaH sa kIrtyate || 22||

tasmAtkalyANavRRittaH syAdatyantAya naro bhuvi |
vihAya vRRittaM pApiShThaM dharmamevAbhisa.nshrayet || 23||

ityetachChrutvA sa rAjAbravIt
tiShTha tAvadyAvadidAnImimau vRRiddhau yathAsthAnaM pratipAdayAmIti || 24||
sa mAM prAkArakarNaM cholUkaM yathochite sthAne pratipAdya tenaiva yAnena sa.nsiddho yathochitaM sthAnaM pratipannaH || 25||
etanmayAnubhUtaM chirajIvinA dRRiShTamiti pANDavAnuvAcha mArkaNDeyaH || 26||
pANDavAshchochuH prItAH
sAdhu
shobhanaM kRRitaM bhavatA rAjAnamindradyumnaM svargalokAchchyutaM sve sthAne svarge punaH pratipAdayateti || 27||
athainAnabravIdasau
nanu devakIputreNApi kRRiShNena narake majjamAno rAjarShirnRRigastasmAtkRRichChrAtsamuddhRRitya punaH svargaM pratipAdita iti || 28||
\hrule

\medskip
              dhundhumAropAkhyAnam.h
                  192
\medskip

vaishampAyana uvAcha||

yudhiShThiro dharmarAjaH paprachCha bharatarShabha |
mArkaNDeyaM tapovRRiddhaM dIrghAyuShamakalmaSham || 1||

viditAstava dharmaj~na devadAnavarAkShasAH |
rAjava.nshAshcha vividhA RRiShiva.nshAshcha shAshvatAH || 2||

na te.astyaviditaM ki~nchidasmi.Nlloke dvijottama || 2||

kathAM vetsi mune divyAM manuShyoragarakShasAm |
etadichChAmyahaM shrotuM tattvena kathitaM dvija || 3||

kuvalAshva iti khyAta ikShvAkuraparAjitaH |
kathaM nAma viparyAsAddhundhumAratvamAgataH || 4||

etadichChAmi tattvena j~nAtuM bhArgavasattama |
viparyastaM yathA nAma kuvalAshvasya dhImataH || 5||

mArkaNDeya uvAcha||

hanta te kathayiShyAmi shRRiNu rAjanyudhiShThira |
dharmiShThamidamAkhyAnaM dhundhumArasya tachChRRiNu || 6||

yathA sa rAjA ikShvAkuH kuvalAshvo mahIpatiH |
dhundhumAratvamagamattachChRRiNuShva mahIpate || 7||

maharShirvishrutastAta utta~Nka iti bhArata |
marudhanvasu ramyeShu Ashramastasya kaurava || 8||

utta~Nkastu mahArAja tapo.atapyatsudushcharam |
ArirAdhayiShurviShNuM bahUnvarShagaNAnvibho || 9||

tasya prItaH sa bhagavAnsAkShAddarshanameyivAn |
dRRiShTvaiva charShiH prahvastaM tuShTAva vividhaiH stavaiH || 10||

tvayA deva prajAH sarvAH sadevAsuramAnavAH |
sthAvarANi cha bhUtAni ja~NgamAni tathaiva cha || 11||

brahma vedAshcha vedyaM cha tvayA sRRiShTaM mahAdyute || 11||

shiraste gaganaM deva netre shashidivAkarau |
niHshvAsaH pavanashchApi tejo.agnishcha tavAchyuta || 12||

bAhavaste dishaH sarvAH kukShishchApi mahArNavaH || 12||

UrU te parvatA deva khaM nAbhirmadhusUdana |
pAdau te pRRithivI devI romANyoShadhayastathA || 13||

indrasomAgnivaruNA devAsuramahoragAH |
prahvAstvAmupatiShThanti stuvanto vividhaiH stavaiH || 14||

tvayA vyAptAni sarvANi bhUtAni bhuvaneshvara |
yoginaH sumahAvIryAH stuvanti tvAM maharShayaH || 15||

tvayi tuShTe jagatsvasthaM tvayi kruddhe mahadbhayam |
bhayAnAmapanetAsi tvamekaH puruShottama || 16||

devAnAM mAnuShANAM cha sarvabhUtasukhAvahaH |
tribhirvikramaNairdeva trayo lokAstvayAhRRitAH || 17||

asurANAM samRRiddhAnAM vinAshashcha tvayA kRRitaH || 17||

tava vikramaNairdevA nirvANamagamanparam |
parAbhavaM cha daityendrAstvayi kruddhe mahAdyute || 18||

tvaM hi kartA vikartA cha bhUtAnAmiha sarvashaH |
ArAdhayitvA tvAM devAH sukhamedhanti sarvashaH || 19||

evaM stuto hRRiShIkesha utta~Nkena mahAtmanA |
utta~NkamabravIdviShNuH prItaste.ahaM varaM vRRiNu || 20||

utta~Nka uvAcha||

paryApto me varo hyeSha yadahaM dRRiShTavAnharim |
puruShaM shAshvataM divyaM sraShTAraM jagataH prabhum || 21||

viShNuruvAcha||

prItaste.ahamalaulyena bhaktyA cha dvijasattama |
avashyaM hi tvayA brahmanmatto grAhyo varo dvija || 22||

evaM sa~nChandyamAnastu vareNa hariNA tadA |
utta~NkaH prA~njalirvavre varaM bharatasattama || 23||

yadi me bhagavAnprItaH puNDarIkanibhekShaNaH |
dharme satye dame chaiva buddhirbhavatu me sadA || 24||

abhyAsashcha bhavedbhaktyA tvayi nityaM maheshvara || 24||

viShNuruvAcha||

sarvametaddhi bhavitA matprasAdAttava dvija |
pratibhAsyati yogashcha yena yukto divaukasAm || 25||

trayANAmapi lokAnAM mahatkAryaM kariShyasi || 25||

utsAdanArthaM lokAnAM dhundhurnAma mahAsuraH |
tapasyati tapo ghoraM shRRiNu yastaM haniShyati || 26||

bRRihadashva iti khyAto bhaviShyati mahIpatiH |
tasya putraH shuchirdAntaH kuvalAshva iti shrutaH || 27||

sa yogabalamAsthAya mAmakaM pArthivottamaH |
shAsanAttava viprarShe dhundhumAro bhaviShyati || 28||

mArkaNDeya uvAcha||

utta~NkamevamuktvA tu viShNurantaradhIyata |
\hrule

\medskip
                  193
\medskip

mArkaNDeya uvAcha||

ikShvAkau sa.nsthite rAja~nshashAdaH pRRithivImimAm |
prAptaH paramadharmAtmA so.ayodhyAyAM nRRipo.abhavat || 1||

shashAdasya tu dAyAdaH kakutstho nAma vIryavAn |
anenAshchApi kAkutsthaH pRRithushchAnenasaH sutaH || 2||

viShvagashvaH pRRithoH putrastasmAdArdrastu jaj~nivAn |
Ardrasya yuvanAshvastu shrAvastastasya chAtmajaH || 3||

jaj~ne shrAvastako rAjA shrAvastI yena nirmitA |
shrAvastasya tu dAyAdo bRRihadashvo mahAbalaH || 4||

bRRihadashvasutashchApi kuvalAshva iti smRRitaH || 4||

kuvalAshvasya putrANAM sahasrANyekavi.nshatiH |
sarve vidyAsu niShNAtA balavanto durAsadAH || 5||

kuvalAshvastu pitRRito guNairabhyadhiko.abhavat |
samaye taM tato rAjye bRRihadashvo.abhyaShechayat || 6||

kuvalAshvaM mahArAja shUramuttamadhArmikam || 6||

putrasa~NkrAmitashrIstu bRRihadashvo mahIpatiH |
jagAma tapase dhImA.nstapovanamamitrahA || 7||

atha shushrAva rAjarShiM tamutta~Nko yudhiShThira |
vanaM samprasthitaM rAjanbRRihadashvaM dvijottamaH || 8||

tamutta~Nko mahAtejAH sarvAstraviduShAM varam |
nyavArayadameyAtmA samAsAdya narottamam || 9||

utta~Nka uvAcha||

bhavatA rakShaNaM kAryaM tattAvatkartumarhasi |
nirudvignA vayaM rAja.nstvatprasAdAdvasemahi || 10||

tvayA hi pRRithivI rAjanrakShyamANA mahAtmanA |
bhaviShyati nirudvignA nAraNyaM gantumarhasi || 11||

pAlane hi mahAndharmaH prajAnAmiha dRRishyate |
na tathA dRRishyate.araNye mA te bhUdbuddhirIdRRishI || 12||

IdRRisho na hi rAjendra dharmaH kvachana dRRishyate |
prajAnAM pAlane yo vai purA rAjarShibhiH kRRitaH || 13||

rakShitavyAH prajA rAj~nA tAstvaM rakShitumarhasi || 13||

nirudvignastapashchartuM na hi shaknomi pArthiva |
mamAshramasamIpe vai sameShu marudhanvasu || 14||

samudro vAlukApUrNa ujjAnaka iti smRRitaH |
bahuyojanavistIrNo bahuyojanamAyataH || 15||

tatra raudro dAnavendro mahAvIryaparAkramaH |
madhukaiTabhayoH putro dhundhurnAma sudAruNaH || 16||

antarbhUmigato rAjanvasatyamitavikramaH |
taM nihatya mahArAja vanaM tvaM gantumarhasi || 17||

shete lokavinAshAya tapa AsthAya dAruNam |
tridashAnAM vinAshAya lokAnAM chApi pArthiva || 18||

avadhyo devatAnAM sa daityAnAmatha rakShasAm |
nAgAnAmatha yakShANAM gandharvANAM cha sarvashaH || 19||

avApya sa varaM rAjansarvalokapitAmahAt || 19||

taM vinAshaya bhadraM te mA te buddhirato.anyathA |
prApsyase mahatIM kIrtiM shAshvatImavyayAM dhruvAm || 20||

krUrasya svapatastasya vAlukAntarhitasya vai |
sa.nvatsarasya paryante niHshvAsaH sampravartate || 21||

yadA tadA bhUshchalati sashailavanakAnanA || 21||

tasya niHshvAsavAtena raja uddhUyate mahat |
AdityapathamAvRRitya saptAhaM bhUmikampanam || 22||

savisphuli~NgaM sajvAlaM sadhUmaM hyatidAruNam || 22||

tena rAjanna shaknomi tasminsthAtuM sva Ashrame |
taM vinAshaya rAjendra lokAnAM hitakAmyayA || 23||

lokAH svasthA bhavantvadya tasminvinihate.asure || 23||

tvaM hi tasya vinAshAya paryApta iti me matiH |
tejasA tava tejashcha viShNurApyAyayiShyati || 24||

viShNunA cha varo datto mama pUrvaM tato vadhe |
yastaM mahAsuraM raudraM vadhiShyati mahIpatiH || 25||

tejastaM vaiShNavamiti pravekShyati durAsadam || 25||

tattejastvaM samAdhAya rAjendra bhuvi duHsaham |
taM niShUdaya sa.nduShTaM daityaM raudraparAkramam || 26||

na hi dhundhurmahAtejAstejasAlpena shakyate |
nirdagdhuM pRRithivIpAla sa hi varShashatairapi || 27||

\hrule

\medskip
                  194
\medskip

mArkaNDeya uvAcha||

sa evamukto rAjarShirutta~NkenAparAjitaH |
utta~NkaM kauravashreShTha kRRitA~njalirathAbravIt || 1||

na te.abhigamanaM brahmanmoghametadbhaviShyati |
putro mamAyaM bhagavankuvalAshva iti smRRitaH || 2||

dhRRitimAnkShiprakArI cha vIryeNApratimo bhuvi |
priyaM vai sarvametatte kariShyati na sa.nshayaH || 3||

putraiH parivRRitaH sarvaiH shUraiH parighabAhubhiH |
visarjayasva mAM brahmannyastashastro.asmi sAmpratam || 4||

tathAstviti cha tenokto muninAmitatejasA |
sa tamAdishya tanayamutta~NkAya mahAtmane || 5||

kriyatAmiti rAjarShirjagAma vanamuttamam || 5||

yudhiShThira uvAcha||

ka eSha bhagavandaityo mahAvIryastapodhana |
kasya putro.atha naptA vA etadichChAmi veditum || 6||

evaM mahAbalo daityo na shruto me tapodhana |
etadichChAmi bhagavanyAthAtathyena veditum || 7||

sarvameva mahAprAj~na vistareNa tapodhana || 7||

mArkaNDeya uvAcha||

shRRiNu rAjannidaM sarvaM yathAvRRittaM narAdhipa |
ekArNave tadA ghore naShTe sthAvaraja~Ngame || 8||

pranaShTeShu cha bhUteShu sarveShu bharatarShabha || 8||

prabhavaH sarvabhUtAnAM shAshvataH puruSho.avyayaH |
suShvApa bhagavAnviShNurapshayyAmeka eva ha || 9||

nAgasya bhoge mahati sheShasyAmitatejasaH || 9||

lokakartA mahAbhAga bhagavAnachyuto hariH |
nAgabhogena mahatA parirabhya mahImimAm || 10||

svapatastasya devasya padmaM sUryasamaprabham |
nAbhyAM viniHsRRitaM tatra yatrotpannaH pitAmahaH || 11||

sAkShAllokagururbrahmA padme sUryendusaprabhe || 11||

chaturvedashchaturmUrtistathaiva cha chaturmukhaH |
svaprabhAvAddurAdharSho mahAbalaparAkramaH || 12||

kasyachittvatha kAlasya dAnavau vIryavattarau |
madhushcha kaiTabhashchaiva dRRiShTavantau hariM prabhum || 13||

shayAnaM shayane divye nAgabhoge mahAdyutim |
bahuyojanavistIrNe bahuyojanamAyate || 14||

kirITakaustubhadharaM pItakausheyavAsasam |
dIpyamAnaM shriyA rAja.nstejasA vapuShA tathA || 15||

sahasrasUryapratimamadbhutopamadarshanam || 15||

vismayaH sumahAnAsInmadhukaiTabhayostadA |
dRRiShTvA pitAmahaM chaiva padme padmanibhekShaNam || 16||

vitrAsayetAmatha tau brahmANamamitaujasam |
vitrAsyamAno bahusho brahmA tAbhyAM mahAyashAH || 17||

akampayatpadmanAlaM tato.abudhyata keshavaH || 17||

athApashyata govindo dAnavau vIryavattarau |
dRRiShTvA tAvabravIddevaH svAgataM vAM mahAbalau || 18||

dadAni vAM varaM shreShThaM prItirhi mama jAyate || 18||

tau prahasya hRRiShIkeshaM mahAvIryau mahAsurau |
pratyabrUtAM mahArAja sahitau madhusUdanam || 19||

AvAM varaya deva tvaM varadau svaH surottama |
dAtArau svo varaM tubhyaM tadbravIhyavichArayan || 20||

bhagavAnuvAcha||

pratigRRihNe varaM vIrAvIpsitashcha varo mama |
yuvAM hi vIryasampannau na vAmasti samaH pumAn || 21||

vadhyatvamupagachChetAM mama satyaparAkramau |
etadichChAmyahaM kAmaM prAptuM lokahitAya vai || 22||

madhukaiTabhAvUchatuH||

anRRitaM noktapUrvaM nau svaireShvapi kuto.anyathA |
satye dharme cha niratau viddhyAvAM puruShottama || 23||

bale rUpe cha vIrye cha shame cha na samo.asti nau |
dharme tapasi dAne cha shIlasattvadameShu cha || 24||

upaplavo mahAnasmAnupAvartata keshava |
uktaM pratikuruShva tvaM kAlo hi duratikramaH || 25||

AvAmichChAvahe deva kRRitamekaM tvayA vibho |
anAvRRite.asminnAkAshe vadhaM suravarottama || 26||

putratvamabhigachChAva tava chaiva sulochana |
vara eSha vRRito deva tadviddhi surasattama || 27||

bhagavAnuvAcha||

bADhamevaM kariShyAmi sarvametadbhaviShyati || 28||
mArkaNDeya uvAcha||

vichintya tvatha govindo nApashyadyadanAvRRitam |
avakAshaM pRRithivyAM vA divi vA madhusUdanaH || 29||

svakAvanAvRRitAvUrU dRRiShTvA devavarastadA |
madhukaiTabhayo rAja~nshirasI madhusUdanaH || 30||

chakreNa shitadhAreNa nyakRRintata mahAyashAH || 30||

\hrule

\medskip
                  195
\medskip

mArkaNDeya uvAcha||

dhundhurnAma mahAtejAstayoH putro mahAdyutiH |
sa tapo.atapyata mahanmahAvIryaparAkramaH || 1||

atiShThadekapAdena kRRisho dhamanisantataH |
tasmai brahmA dadau prIto varaM vavre sa cha prabho || 2||

devadAnavayakShANAM sarpagandharvarakShasAm |
avadhyo.ahaM bhaveyaM vai vara eSha vRRito mayA || 3||

evaM bhavatu gachCheti tamuvAcha pitAmahaH |
sa evamuktastatpAdau mUrdhnA spRRishya jagAma ha || 4||

sa tu dhundhurvaraM labdhvA mahAvIryaparAkramaH |
anusmaranpitRRivadhaM tato viShNumupAdravat || 5||

sa tu devAnsagandharvA~njitvA dhundhuramarShaNaH |
babAdha sarvAnasakRRiddevAnviShNuM cha vai bhRRisham || 6||

samudro vAlukApUrNa ujjAnaka iti smRRitaH |
Agamya cha sa duShTAtmA taM deshaM bharatarShabha || 7||

bAdhate sma paraM shaktyA tamutta~NkAshramaM prabho || 7||

antarbhUmigatastatra vAlukAntarhitastadA |
madhukaiTabhayoH putro dhundhurbhImaparAkramaH || 8||

shete lokavinAshAya tapobalasamAshritaH |
utta~NkasyAshramAbhyAshe niHshvasanpAvakArchiShaH || 9||

etasminneva kAle tu sabhRRityabalavAhanaH |
kuvalAshvo narapatiranvito balashAlinAm || 10||

sahasrairekavi.nshatyA putrANAmarimardanaH |
prAyAdutta~Nkasahito dhundhostasya niveshanam || 11||

tamAvishattato viShNurbhagavA.nstejasA prabhuH |
utta~Nkasya niyogena lokAnAM hitakAmyayA || 12||

tasminprayAte durdharShe divi shabdo mahAnabhUt |
eSha shrImAnnRRipasuto dhundhumAro bhaviShyati || 13||

divyaishcha puShpaistaM devAH samantAtparyavAkiran |
devadundubhayashchaiva neduH svayamudIritAH || 14||

shItashcha vAyuH pravavau prayANe tasya dhImataH |
vipA.nsulAM mahIM kurvanvavarSha cha sureshvaraH || 15||

antarikShe vimAnAni devatAnAM yudhiShThira |
tatraiva samadRRishyanta dhundhuryatra mahAsuraH || 16||

kuvalAshvasya dhundhoshcha yuddhakautUhalAnvitAH |
devagandharvasahitAH samavaikShanmaharShayaH || 17||

nArAyaNena kauravya tejasApyAyitastadA |
sa gato nRRipatiH kShipraM putraistaiH sarvatodisham || 18||

arNavaM khAnayAmAsa kuvalAshvo mahIpatiH |
kuvalAshvasya putraistu tasminvai vAlukArNave || 19||

saptabhirdivasaiH khAtvA dRRiShTo dhundhurmahAbalaH |
AsIdghoraM vapustasya vAlukAntarhitaM mahat || 20||

dIpyamAnaM yathA sUryastejasA bharatarShabha || 20||

tato dhundhurmahArAja dishamAshritya pashchimAm |
supto.abhUdrAjashArdUla kAlAnalasamadyutiH || 21||

kuvalAshvasya putraistu sarvataH parivAritaH |
abhidrutaH sharaistIkShNairgadAbhirmusalairapi || 22||

paTTishaiH parighaiH prAsaiH khaDgaishcha vimalaiH shitaiH || 22||

sa vadhyamAnaH sa~NkruddhaH samuttasthau mahAbalaH |
kruddhashchAbhakShayatteShAM shastrANi vividhAni cha || 23||

AsyAdvamanpAvakaM sa sa.nvartakasamaM tadA |
tAnsarvAnnRRipateH putrAnadahatsvena tejasA || 24||

mukhajenAgninA kruddho lokAnudvartayanniva |
kShaNena rAjashArdUla pureva kapilaH prabhuH || 25||

sagarasyAtmajAnkruddhastadadbhutamivAbhavat || 25||

teShu krodhAgnidagdheShu tadA bharatasattama |
taM prabuddhaM mahAtmAnaM kumbhakarNamivAparam || 26||

AsasAda mahAtejAH kuvalAshvo mahIpatiH || 26||

tasya vAri mahArAja susrAva bahu dehataH |
tadApIyata tattejo rAjA vArimayaM nRRipa || 27||

yogI yogena vahniM cha shamayAmAsa vAriNA || 27||

brahmAstreNa tadA rAjA daityaM krUraparAkramam |
dadAha bharatashreShTha sarvalokAbhayAya vai || 28||

so.astreNa dagdhvA rAjarShiH kuvalAshvo mahAsuram |
surashatrumamitraghnastrilokesha ivAparaH || 29||

dhundhumAra iti khyAto nAmnA samabhavattataH || 29||

prItaishcha tridashaiH sarvairmaharShisahitaistadA |
varaM vRRiNIShvetyuktaH sa prA~njaliH praNatastadA || 30||

atIva mudito rAjannidaM vachanamabravIt || 30||

dadyAM vittaM dvijAgryebhyaH shatrUNAM chApi durjayaH |
sakhyaM cha viShNunA me syAdbhUteShvadroha eva cha || 31||

dharme ratishcha satataM svarge vAsastathAkShayaH || 31||

tathAstviti tato devaiH prItairuktaH sa pArthivaH |
RRiShibhishcha sagandharvairutta~Nkena cha dhImatA || 32||

sabhAjya chainaM vividhairAshIrvAdaistato nRRipam |
devA maharShayashchaiva svAni sthAnAni bhejire || 33||

tasya putrAstrayaH shiShTA yudhiShThira tadAbhavan |
dRRiDhAshvaH kapilAshvashcha chandrAshvashchaiva bhArata || 34||

tebhyaH paramparA rAjannikShvAkUNAM mahAtmanAm || 34||

evaM sa nihatastena kuvalAshvena sattama |
dhundhurdaityo mahAvIryo madhukaiTabhayoH sutaH || 35||

kuvalAshvastu nRRipatirdhundhumAra iti smRRitaH |
nAmnA cha guNasa.nyuktastadA prabhRRiti so.abhavat || 36||

etatte sarvamAkhyAtaM yanmAM tvaM paripRRichChasi |
dhaundhumAramupAkhyAnaM prathitaM yasya karmaNA || 37||

idaM tu puNyamAkhyAnaM viShNoH samanukIrtanam |
shRRiNuyAdyaH sa dharmAtmA putravA.nshcha bhavennaraH || 38||

AyuShmAndhRRitimA.nshchaiva shrutvA bhavati parvasu |
na cha vyAdhibhayaM ki~nchitprApnoti vigatajvaraH || 39||

\hrule

\medskip
              pativratopAkhyAnam.h
                  196
\medskip

vaishampAyana uvAcha||

tato yudhiShThiro rAjA mArkaNDeyaM mahAdyutim |
paprachCha bharatashreShTho dharmaprashnaM sudurvacham || 1||

shrotumichChAmi bhagavanstrINAM mAhAtmyamuttamam |
kathyamAnaM tvayA vipra sUkShmaM dharmaM cha tattvataH || 2||

pratyakSheNa hi viprarShe devA dRRishyanti sattama |
sUryAchandramasau vAyuH pRRithivI vahnireva cha || 3||

pitA mAtA cha bhagavangAva eva cha sattama |
yachchAnyadeva vihitaM tachchApi bhRRigunandana || 4||

manye.ahaM guruvatsarvamekapatnyastathA striyaH |
pativratAnAM shushrUShA duShkarA pratibhAti me || 5||

pativratAnAM mAhAtmyaM vaktumarhasi naH prabho |
nirudhya chendriyagrAmaM manaH sa.nrudhya chAnagha || 6||

patiM daivatavachchApi chintayantyaH sthitA hi yAH || 6||

bhagavanduShkaraM hyetatpratibhAti mama prabho |
mAtApitRRiShu shushrUShA strINAM bhartRRiShu cha dvija || 7||

strINAM dharmAtsughorAddhi nAnyaM pashyAmi duShkaram |
sAdhvAchArAH striyo brahmanyatkurvanti sadAdRRitAH || 8||

duShkaraM bata kurvanti pitaro mAtarashcha vai || 8||

ekapatnyashcha yA nAryo yAshcha satyaM vadantyuta |
kukShiNA dasha mAsA.nshcha garbhaM sandhArayanti yAH || 9||

nAryaH kAlena sambhUya kimadbhutataraM tataH || 9||

sa.nshayaM paramaM prApya vedanAmatulAmapi |
prajAyante sutAnnAryo duHkhena mahatA vibho || 10||

puShNanti chApi mahatA snehena dvijasattama || 10||

ye cha krUreShu sarveShu vartamAnA jugupsitAH |
svakarma kurvanti sadA duShkaraM tachcha me matam || 11||

kShatradharmasamAchAraM tathyaM chAkhyAhi me dvija |
dharmaH sudurlabho vipra nRRisha.nsena durAtmanA || 12||

etadichChAmi bhagavanprashnaM prashnavidAM vara |
shrotuM bhRRigukulashreShTha shushrUShe tava suvrata || 13||

mArkaNDeya uvAcha||

hanta te sarvamAkhyAsye prashnametaM sudurvacham |
tattvena bharatashreShTha gadatastannibodha me || 14||

mAtaraM sadRRishIM tAta pitR^Inanye cha manyate |
duShkaraM kurute mAtA vivardhayati yA prajAH || 15||

tapasA devatejyAbhirvandanena titikShayA |
abhichArairupAyaishcha Ihante pitaraH sutAn || 16||

evaM kRRichChreNa mahatA putraM prApya sudurlabham |
chintayanti sadA vIra kIdRRisho.ayaM bhaviShyati || 17||

Asha.nsate cha putreShu pitA mAtA cha bhArata |
yashaH kIrtimathaishvaryaM prajA dharmaM tathaiva cha || 18||

tayorAshAM tu saphalAM yaH karoti sa dharmavit |
pitA mAtA cha rAjendra tuShyato yasya nityadA || 19||

iha pretya cha tasyAtha kIrtirdharmashcha shAshvataH || 19||

naiva yaj~naH striyaH kashchinna shrAddhaM nopavAsakam |
yA tu bhartari shushrUShA tayA svargamupAshnute || 20||

etatprakaraNaM rAjannadhikRRitya yudhiShThira |
prativratAnAM niyataM dharmaM chAvahitaH shRRiNu || 21||

\hrule

\medskip
                  197
\medskip

mArkaNDeya uvAcha||

kashchiddvijAtipravaro vedAdhyAyI tapodhanaH |
tapasvI dharmashIlashcha kaushiko nAma bhArata || 1||

sA~NgopaniShadAnvedAnadhIte dvijasattamaH |
sa vRRikShamUle kasmi.nshchidvedAnuchchArayansthitaH || 2||

upariShTAchcha vRRikShasya balAkA saMnyalIyata |
tayA purIShamutsRRiShTaM brAhmaNasya tadopari || 3||

tAmavekShya tataH kruddhaH samapadhyAyata dvijaH |
bhRRishaM krodhAbhibhUtena balAkA sA nirIkShitA || 4||

apadhyAtA cha vipreNa nyapatadvasudhAtale |
balAkAM patitAM dRRiShTvA gatasattvAmachetanAm || 5||

kAruNyAdabhisantaptaH paryashochata tAM dvijaH || 5||

akAryaM kRRitavAnasmi rAgadveShabalAtkRRitaH |
ityuktvA bahusho vidvAngrAmaM bhaikShAya sa.nshritaH || 6||

grAme shuchIni pracharankulAni bharatarShabha |
praviShTastatkulaM yatra pUrvaM charitavA.nstu saH || 7||

dehIti yAchamAno vai tiShThetyuktaH striyA tataH |
shauchaM tu yAvatkurute bhAjanasya kuTumbinI || 8||

etasminnantare rAjankShudhAsampIDito bhRRisham |
bhartA praviShTaH sahasA tasyA bharatasattama || 9||

sA tu dRRiShTvA patiM sAdhvI brAhmaNaM vyapahAya tam |
pAdyamAchamanIyaM cha dadau bhartre tathAsanam || 10||

prahvA paryacharachchApi bhartAramasitekShaNA |
AhAreNAtha bhakShyaishcha vAkyaiH sumadhuraistathA || 11||

uchChiShTaM bhu~njate bhartuH sA tu nityaM yudhiShThira |
daivataM cha patiM mene bhartushchittAnusAriNI || 12||

na karmaNA na manasA nAtyashnAnnApi chApibat |
taM sarvabhAvopagatA patishushrUShaNe ratA || 13||

sAdhvAchArA shuchirdakShA kuTumbasya hitaiShiNI |
bhartushchApi hitaM yattatsatataM sAnuvartate || 14||

devatAtithibhRRityAnAM shvashrUshvashurayostathA |
shushrUShaNaparA nityaM satataM sa.nyatendriyA || 15||

sA brAhmaNaM tadA dRRiShTvA sa.nsthitaM bhaikShakA~NkShiNam |
kurvatI patishushrUShAM sasmArAtha shubhekShaNA || 16||

vrIDitA sAbhavatsAdhvI tadA bharatasattama |
bhikShAmAdAya viprAya nirjagAma yashasvinI || 17||

brAhmaNa uvAcha||

kimidaM bhavati tvaM mAM tiShThetyuktvA varA~Ngane |
uparodhaM kRRitavatI na visarjitavatyasi || 18||

mArkaNDeya uvAcha||

brAhmaNaM krodhasantaptaM jvalantamiva tejasA |
dRRiShTvA sAdhvI manuShyendra sAntvapUrvaM vacho.abravIt || 19||

kShantumarhasi me vipra bhartA me daivataM mahat |
sa chApi kShudhitaH shrAntaH prAptaH shushrUShito mayA || 20||

brAhmaNa uvAcha||

brAhmaNA na garIyA.nso garIyA.nste patiH kRRitaH |
gRRihasthadharme vartantI brAhmaNAnavamanyase || 21||

indro.apyeShAM praNamate kiM punarmAnuShA bhuvi |
avalipte na jAnIShe vRRiddhAnAM na shrutaM tvayA || 22||

brAhmaNA hyagnisadRRishA daheyuH pRRithivImapi || 22||

stryuvAcha||

nAvajAnAmyahaM viprAndevaistulyAnmanasvinaH |
aparAdhamimaM vipra kShantumarhasi me.anagha || 23||

jAnAmi tejo viprANAM mahAbhAgyaM cha dhImatAm |
apeyaH sAgaraH krodhAtkRRito hi lavaNodakaH || 24||

tathaiva dIptatapasAM munInAM bhAvitAtmanAm |
yeShAM krodhAgniradyApi daNDake nopashAmyati || 25||

brAhmaNAnAM paribhavAdvAtApishcha durAtmavAn |
agastyamRRiShimAsAdya jIrNaH krUro mahAsuraH || 26||

prabhAvA bahavashchApi shrUyante brahmavAdinAm |
krodhaH suvipulo brahmanprasAdashcha mahAtmanAm || 27||

asmi.nstvatikrame brahmankShantumarhasi me.anagha |
patishushrUShayA dharmo yaH sa me rochate dvija || 28||

daivateShvapi sarveShu bhartA me daivataM param |
avisheSheNa tasyAhaM kuryAM dharmaM dvijottama || 29||

shushrUShAyAH phalaM pashya patyurbrAhmaNa yAdRRisham |
balAkA hi tvayA dagdhA roShAttadviditaM mama || 30||

krodhaH shatruH sharIrastho manuShyANAM dvijottama |
yaH krodhamohau tyajati taM devA brAhmaNaM viduH || 31||

yo vadediha satyAni guruM santoShayeta cha |
hi.nsitashcha na hi.nseta taM devA brAhmaNaM viduH || 32||

jitendriyo dharmaparaH svAdhyAyanirataH shuchiH |
kAmakrodhau vashe yasya taM devA brAhmaNaM viduH || 33||

yasya chAtmasamo loko dharmaj~nasya manasvinaH |
sarvadharmeShu cha ratastaM devA brAhmaNaM viduH || 34||

yo.adhyApayedadhIyIta yajedvA yAjayIta vA |
dadyAdvApi yathAshakti taM devA brAhmaNaM viduH || 35||

brahmachArI cha vedAnyo adhIyIta dvijottamaH |
svAdhyAye chApramatto vai taM devA brAhmaNaM viduH || 36||

yadbrAhmaNAnAM kushalaM tadeShAM parikIrtayet |
satyaM tathA vyAharatAM nAnRRite ramate manaH || 37||

dhanaM tu brAhmaNasyAhuH svAdhyAyaM damamArjavam |
indriyANAM nigrahaM cha shAshvataM dvijasattama || 38||

satyArjave dharmamAhuH paraM dharmavido janAH || 38||

durj~neyaH shAshvato dharmaH sa tu satye pratiShThitaH |
shrutipramANo dharmaH syAditi vRRiddhAnushAsanam || 39||

bahudhA dRRishyate dharmaH sUkShma eva dvijottama |
bhavAnapi cha dharmaj~naH svAdhyAyanirataH shuchiH || 40||

na tu tattvena bhagavandharmAnvetsIti me matiH || 40||

mAtApitRRibhyAM shushrUShuH satyavAdI jitendriyaH |
mithilAyAM vasanvyAdhaH sa te dharmAnpravakShyati || 41||

tatra gachChasva bhadraM te yathAkAmaM dvijottama || 41||

atyuktamapi me sarvaM kShantumarhasyanindita |
striyo hyavadhyAH sarveShAM ye dharmaviduSho janAH || 42||

brAhmaNa uvAcha||

prIto.asmi tava bhadraM te gataH krodhashcha shobhane |
upAlambhastvayA hyukto mama niHshreyasaM param || 43||

svasti te.astu gamiShyAmi sAdhayiShyAmi shobhane || 43||

mArkaNDeya uvAcha||

tayA visRRiShTo nirgamya svameva bhavanaM yayau |
vinindansa dvijo.a.atmAnaM kaushiko narasattama || 44||

\hrule

\medskip
              brAhmaNavyAdhasa.nvAdaH
                  198
\medskip

mArkaNDeya uvAcha||

chintayitvA tadAshcharyaM striyA proktamasheShataH |
vinindansa dvijo.a.atmAnamAgaskRRita ivAbabhau || 1||

chintayAnaH sa dharmasya sUkShmAM gatimathAbravIt |
shraddadhAnena bhAvyaM vai gachChAmi mithilAmaham || 2||

kRRitAtmA dharmavittasyAM vyAdho nivasate kila |
taM gachChAmyahamadyaiva dharmaM praShTuM tapodhanam || 3||

iti sa~nchintya manasA shraddadhAnaH striyA vachaH |
balAkApratyayenAsau dharmyaishcha vachanaiH shubhaiH || 4||

sampratasthe sa mithilAM kautUhalasamanvitaH || 4||

atikrAmannaraNyAni grAmA.nshcha nagarANi cha |
tato jagAma mithilAM janakena surakShitAm || 5||

dharmasetusamAkIrNAM yaj~notsavavatIM shubhAm |
gopurATTAlakavatIM gRRihaprAkArashobhitAm || 6||

pravishya sa purIM ramyAM vimAnairbahubhirvRRitAm |
paNyaishcha bahubhiryuktAM suvibhaktamahApathAm || 7||

ashvai rathaistathA nAgairyAnaishcha bahubhirvRRitAm |
hRRiShTapuShTajanAkIrNAM nityotsavasamAkulAm || 8||

so.apashyadbahuvRRittAntAM brAhmaNaH samatikraman |
dharmavyAdhamapRRichChachcha sa chAsya kathito dvijaiH || 9||

apashyattatra gatvA taM sUnAmadhye vyavasthitam |
mArgamAhiShamA.nsAni vikrINantaM tapasvinam || 10||

AkulatvAttu kretR^INAmekAnte sa.nsthito dvijaH || 10||

sa tu j~nAtvA dvijaM prAptaM sahasA sambhramotthitaH |
AjagAma yato vipraH sthita ekAnta Asane || 11||

vyAdha uvAcha||

abhivAdaye tvA bhagavansvAgataM te dvijottama |
ahaM vyAdhastu bhadraM te kiM karomi prashAdhi mAm || 12||

ekapatnyA yadukto.asi gachCha tvaM mithilAmiti |
jAnAmyetadahaM sarvaM yadarthaM tvamihAgataH || 13||

mArkaNDeya uvAcha||

shrutvA tu tasya tadvAkyaM sa vipro bhRRishaharShitaH |
dvitIyamidamAshcharyamityachintayata dvijaH || 14||

adeshasthaM hi te sthAnamiti vyAdho.abravIddvijam |
gRRihaM gachChAva bhagavanyadi rochayase.anagha || 15||

bADhamityeva saMhRRiShTo vipro vachanamabravIt |
agratastu dvijaM kRRitvA sa jagAma gRRihAnprati || 16||

pravishya cha gRRihaM ramyamAsanenAbhipUjitaH |
pAdyamAchamanIyaM cha pratigRRihya dvijottamaH || 17||

tataH sukhopaviShTastaM vyAdhaM vachanamabravIt |
karmaitadvai na sadRRishaM bhavataH pratibhAti me || 18||

anutapye bhRRishaM tAta tava ghoreNa karmaNA || 18||

vyAdha uvAcha||

kulochitamidaM karma pitRRipaitAmahaM mama |
vartamAnasya me dharme sve manyuM mA kRRithA dvija || 19||

dhAtrA tu vihitaM pUrvaM karma svaM pAlayAmyaham |
prayatnAchcha gurU vRRiddhau shushrUShe.ahaM dvijottama || 20||

satyaM vade nAbhyasUye yathAshakti dadAmi cha |
devatAtithibhRRityAnAmavashiShTena vartaye || 21||

na kutsayAmyahaM ki~nchinna garhe balavattaram |
kRRitamanveti kartAraM purA karma dvijottama || 22||

kRRiShigorakShyavANijyamiha lokasya jIvanam |
daNDanItistrayI vidyA tena lokA bhavantyuta || 23||

karma shUdre kRRiShirvaishye sa~NgrAmaH kShatriye smRRitaH |
brahmacharyaM tapo mantrAH satyaM cha brAhmaNe sadA || 24||

rAjA prashAsti dharmeNa svakarmaniratAH prajAH |
vikarmANashcha ye kechittAnyunakti svakarmasu || 25||

bhetavyaM hi sadA rAj~nAM prajAnAmadhipA hi te |
mArayanti vikarmasthaM lubdhA mRRigamiveShubhiH || 26||

janakasyeha viprarShe vikarmastho na vidyate |
svakarmaniratA varNAshchatvAro.api dvijottama || 27||

sa eSha janako rAjA durvRRittamapi chetsutam |
daNDyaM daNDe nikShipati tathA na glAti dhArmikam || 28||

suyuktachAro nRRipatiH sarvaM dharmeNa pashyati |
shrIshcha rAjyaM cha daNDashcha kShatriyANAM dvijottama || 29||

rAjAno hi svadharmeNa shriyamichChanti bhUyasIm |
sarveShAmeva varNAnAM trAtA rAjA bhavatyuta || 30||

pareNa hi hatAnbrahmanvarAhamahiShAnaham |
na svayaM hanmi viprarShe vikrINAmi sadA tvaham || 31||

na bhakShayAmi mA.nsAni RRitugAmI tathA hyaham |
sadopavAsI cha tathA naktabhojI tathA dvija || 32||

ashIlashchApi puruSho bhUtvA bhavati shIlavAn |
prANihi.nsAratashchApi bhavate dhArmikaH punaH || 33||

vyabhichArAnnarendrANAM dharmaH sa~NkIryate mahAn |
adharmo vardhate chApi sa~NkIryante tathA prajAH || 34||

uruNDA vAmanAH kubjAH sthUlashIrShAstathaiva cha |
klIbAshchAndhAshcha jAyante badhirA lambachUchukAH || 35||

pArthivAnAmadharmatvAtprajAnAmabhavaH sadA || 35||

sa eSha rAjA janakaH sarvaM dharmeNa pashyati |
anugRRihNanprajAH sarvAH svadharmaniratAH sadA || 36||

ye chaiva mAM prasha.nsanti ye cha nindanti mAnavAH |
sarvAnsupariNItena karmaNA toShayAmyaham || 37||

ye jIvanti svadharmeNa sambhu~njante cha pArthivAH |
na ki~nchidupajIvanti dakShA utthAnashIlinaH || 38||

shaktyAnnadAnaM satataM titikShA dharmanityatA |
yathArhaM pratipUjA cha sarvabhUteShu vai dayA || 39||

tyAgAnnAnyatra martyAnAM guNAstiShThanti pUruShe || 39||

mRRiShAvAdaM pariharetkuryAtpriyamayAchitaH |
na cha kAmAnna sa.nrambhAnna dveShAddharmamutsRRijet || 40||

priye nAtibhRRishaM hRRiShyedapriye na cha sa~njvaret |
na muhyedarthakRRichChreShu na cha dharmaM parityajet || 41||

karma chetki~nchidanyatsyAditaranna samAcharet |
yatkalyANamabhidhyAyettatrAtmAnaM niyojayet || 42||

na pApaM prati pApaH syAtsAdhureva sadA bhavet |
Atmanaiva hataH pApo yaH pApaM kartumichChati || 43||

karma chaitadasAdhUnAM vRRijinAnAmasAdhuvat |
na dharmo.astIti manvAnAH shuchInavahasanti ye || 44||

ashraddadhAnA dharmasya te nashyanti na sa.nshayaH || 44||

mahAdRRitirivAdhmAtaH pApo bhavati nityadA |
mUDhAnAmavaliptAnAmasAraM bhAShitaM bhavet || 45||

darshayatyantarAtmAnaM divA rUpamivA.nshumAn || 45||

na loke rAjate mUrkhaH kevalAtmaprasha.nsayA |
api cheha mRRijA hInaH kRRitavidyaH prakAshate || 46||

abruvankasyachinnindAmAtmapUjAmavarNayan |
na kashchidguNasampannaH prakAsho bhuvi dRRishyate || 47||

vikarmaNA tapyamAnaH pApAdviparimuchyate |
naitatkuryAM punariti dvitIyAtparimuchyate || 48||

karmaNA yena teneha pApAddvijavarottama |
evaM shrutiriyaM brahmandharmeShu paridRRishyate || 49||

pApAnyabuddhveha purA kRRitAni  prAgdharmashIlo vinihanti pashchAt |
dharmo brahmannudate pUruShANAM  yatkurvate pApamiha pramAdAt || 50||

pApaM kRRitvA hi manyeta nAhamasmIti pUruShaH |
chikIrShedeva kalyANaM shraddadhAno.anasUyakaH || 51||

vasanasyeva ChidrANi sAdhUnAM vivRRiNoti yaH |
pApaM chetpuruShaH kRRitvA kalyANamabhipadyate || 52||

muchyate sarvapApebhyo mahAbhrairiva chandramAH || 52||

yathAdityaH samudyanvai tamaH sarvaM vyapohati |
evaM kalyANamAtiShThansarvapApaiH pramuchyate || 53||

pApAnAM viddhyadhiShThAnaM lobhameva dvijottama |
lubdhAH pApaM vyavasyanti narA nAtibahushrutAH || 54||

adharmA dharmarUpeNa tRRiNaiH kUpA ivAvRRitAH || 54||

teShAM damaH pavitrANi pralApA dharmasa.nshritAH |
sarvaM hi vidyate teShu shiShTAchAraH sudurlabhaH || 55||

mArkaNDeya uvAcha||

sa tu vipro mahAprAj~no dharmavyAdhamapRRichChata |
shiShTAchAraM kathamahaM vidyAmiti narottama || 56||

etanmahAmate vyAdha prabravIhi yathAtatham || 56||

vyAdha uvAcha||

yaj~no dAnaM tapo vedAH satyaM cha dvijasattama |
pa~nchaitAni pavitrANi shiShTAchAreShu nityadA || 57||

kAmakrodhau vashe kRRitvA dambhaM lobhamanArjavam |
dharma ityeva santuShTAste shiShTAH shiShTasaMmatAH || 58||

na teShAM vidyate.avRRittaM yaj~nasvAdhyAyashIlinAm |
AchArapAlanaM chaiva dvitIyaM shiShTalakShaNam || 59||

gurushushrUShaNaM satyamakrodho dAnameva cha |
etachchatuShTayaM brahma~nshiShTAchAreShu nityadA || 60||

shiShTAchAre manaH kRRitvA pratiShThApya cha sarvashaH |
yAmayaM labhate tuShTiM sA na shakyA hyato.anyathA || 61||

vedasyopaniShatsatyaM satyasyopaniShaddamaH |
damasyopaniShattyAgaH shiShTAchAreShu nityadA || 62||

ye tu dharmamasUyante buddhimohAnvitA narAH |
apathA gachChatAM teShAmanuyAtApi pIDyate || 63||

ye tu shiShTAH suniyatAH shrutityAgaparAyaNAH |
dharmyaM panthAnamArUDhAH satyadharmaparAyaNAH || 64||

niyachChanti parAM buddhiM shiShTAchArAnvitA narAH |
upAdhyAyamate yuktAH sthityA dharmArthadarshinaH || 65||

nAstikAnbhinnamaryAdAnkrUrAnpApamatau sthitAn |
tyaja tA~nj~nAnamAshritya dhArmikAnupasevya cha || 66||

kAmalobhagrahAkIrNAM pa~nchendriyajalAM nadIm |
nAvaM dhRRitimayIM kRRitvA janmadurgANi santara || 67||

krameNa sa~nchito dharmo buddhiyogamayo mahAn |
shiShTAchAre bhavetsAdhU rAgaH shukleva vAsasi || 68||

ahi.nsA satyavachanaM sarvabhUtahitaM param |
ahi.nsA paramo dharmaH sa cha satye pratiShThitaH || 69||

satye kRRitvA pratiShThAM tu pravartante pravRRittayaH || 69||

satyameva garIyastu shiShTAchAraniShevitam |
AchArashcha satAM dharmaH santashchAchAralakShaNAH || 70||

yo yathAprakRRitirjantuH svAM svAM prakRRitimashnute |
pApAtmA krodhakAmAdIndoShAnApnotyanAtmavAn || 71||

Arambho nyAyayukto yaH sa hi dharma iti smRRitaH |
anAchArastvadharmeti etachChiShTAnushAsanam || 72||

akrudhyanto.anasUyanto niraha~NkAramatsarAH |
RRijavaH shamasampannAH shiShTAchArA bhavanti te || 73||

traividyavRRiddhAH shuchayo vRRittavanto manasvinaH |
gurushushrUShavo dAntAH shiShTAchArA bhavantyuta || 74||

teShAmadInasattvAnAM duShkarAchArakarmaNAm |
svaiH karmabhiH satkRRitAnAM ghoratvaM sampraNashyati || 75||

taM sadAchAramAshcharyaM purANaM shAshvataM dhruvam |
dharmaM dharmeNa pashyantaH svargaM yAnti manIShiNaH || 76||

AstikA mAnahInAshcha dvijAtijanapUjakAH |
shrutavRRittopasampannAH te santaH svargagAminaH || 77||

vedoktaH paramo dharmo dharmashAstreShu chAparaH |
shiShTAchIrNashcha shiShTAnAM trividhaM dharmalakShaNam || 78||

pAraNaM chApi vidyAnAM tIrthAnAmavagAhanam |
kShamA satyArjavaM shauchaM shiShTAchAranidarshanam || 79||

sarvabhUtadayAvanto ahi.nsAniratAH sadA |
paruShaM na prabhAShante sadA santo dvijapriyAH || 80||

shubhAnAmashubhAnAM cha karmaNAM phalasa~nchaye |
vipAkamabhijAnanti te shiShTAH shiShTasaMmatAH || 81||

nyAyopetA guNopetAH sarvalokahitaiShiNaH |
santaH svargajitaH shuklAH saMniviShTAshcha satpathe || 82||

dAtAraH sa.nvibhaktAro dInAnugrahakAriNaH |
sarvabhUtadayAvantaste shiShTAH shiShTasaMmatAH || 83||

sarvapUjyAH shrutadhanAstathaiva cha tapasvinaH |
dAnanityAH sukhA.NllokAnApnuvantIha cha shriyam || 84||

pIDayA cha kalatrasya bhRRityAnAM cha samAhitAH |
atishaktyA prayachChanti santaH sadbhiH samAgatAH || 85||

lokayAtrAM cha pashyanto dharmamAtmahitAni cha |
evaM santo vartamAnA edhante shAshvatIH samAH || 86||

ahi.nsA satyavachanamAnRRisha.nsyamathArjavam |
adroho nAtimAnashcha hrIstitikShA damaH shamaH || 87||

dhImanto dhRRitimantashcha bhUtAnAmanukampakAH |
akAmadveShasa.nyuktAste santo lokasatkRRitAH || 88||

trINyeva tu padAnyAhuH satAM vRRittamanuttamam |
na druhyechchaiva dadyAchcha satyaM chaiva sadA vadet || 89||

sarvatra cha dayAvantaH santaH karuNavedinaH |
gachChantIha susantuShTA dharmyaM panthAnamuttamam || 90||

shiShTAchArA mahAtmAno yeShAM dharmaH sunishchitaH || 90||

anasUyA kShamA shAntiH santoShaH priyavAditA |
kAmakrodhaparityAgaH shiShTAchAraniShevaNam || 91||

karmaNA shrutasampannaM satAM mArgamanuttamam |
shiShTAchAraM niShevante nityaM dharmeShvatandritAH || 92||

praj~nAprAsAdamAruhya muhyato mahato janAn |
prekShanto lokavRRittAni vividhAni dvijottama || 93||

atipuNyAni pApAni tAni dvijavarottama || 93||

etatte sarvamAkhyAtaM yathApraj~naM yathAshrutam |
shiShTAchAraguNAnbrahmanpuraskRRitya dvijarShabha || 94||

\hrule

\medskip
                  199
\medskip

mArkaNDeya uvAcha||

sa tu vipramathovAcha dharmavyAdho yudhiShThira |
yadahaM hyAchare karma ghorametadasa.nshayam || 1||

vidhistu balavAnbrahmandustaraM hi purAkRRitam |
purAkRRitasya pApasya karmadoSho bhavatyayam || 2||

doShasyaitasya vai brahmanvighAte yatnavAnaham || 2||

vidhinA vihite pUrvaM nimittaM ghAtako bhavet |
nimittabhUtA hi vayaM karmaNo.asya dvijottama || 3||

yeShAM hatAnAM mA.nsAni vikrINAmo vayaM dvija |
teShAmapi bhaveddharma upabhogena bhakShaNAt || 4||

devatAtithibhRRityAnAM pitR^INAM pratipUjanAt || 4||

oShadhyo vIrudhashchApi pashavo mRRigapakShiNaH |
annAdyabhUtA lokasya ityapi shrUyate shrutiH || 5||

AtmamA.nsapradAnena shibiraushInaro nRRipaH |
svargaM sudurlabhaM prAptaH kShamAvAndvijasattama || 6||

rAj~no mahAnase pUrvaM rantidevasya vai dvija |
dve sahasre tu vadhyete pashUnAmanvahaM tadA || 7||

samA.nsaM dadato hyannaM rantidevasya nityashaH |
atulA kIrtirabhavannRRipasya dvijasattama || 8||

chAturmAsyeShu pashavo vadhyanta iti nityashaH || 8||

agnayo mA.nsakAmAshcha ityapi shrUyate shrutiH |
yaj~neShu pashavo brahmanvadhyante satataM dvijaiH || 9||

sa.nskRRitAH kila mantraishcha te.api svargamavApnuvan || 9||

yadi naivAgnayo brahmanmA.nsakAmAbhavanpurA |
bhakShyaM naiva bhavenmA.nsaM kasyachiddvijasattama || 10||

atrApi vidhiruktashcha munibhirmA.nsabhakShaNe |
devatAnAM pitR^INAM cha bhu~Nkte dattvA tu yaH sadA || 11||

yathAvidhi yathAshraddhaM na sa duShyati bhakShaNAt || 11||

amA.nsAshI bhavatyevamityapi shrUyate shrutiH |
bhAryAM gachChanbrahmachArI RRitau bhavati brAhmaNaH || 12||

satyAnRRite vinishchitya atrApi vidhiruchyate |
saudAsena purA rAj~nA mAnuShA bhakShitA dvija || 13||

shApAbhibhUtena bhRRishamatra kiM pratibhAti te || 13||

svadharma iti kRRitvA tu na tyajAmi dvijottama |
purAkRRitamiti j~nAtvA jIvAmyetena karmaNA || 14||

svakarma tyajato brahmannadharma iha dRRishyate |
svakarmanirato yastu sa dharma iti nishchayaH || 15||

pUrvaM hi vihitaM karma dehinaM na vimu~nchati |
dhAtrA vidhirayaM dRRiShTo bahudhA karmanirNaye || 16||

draShTavyaM tu bhavetprAj~na krUre karmaNi vartatA |
kathaM karma shubhaM kuryAM kathaM muchye parAbhavAt || 17||

karmaNastasya ghorasya bahudhA nirNayo bhavet || 17||

dAne cha satyavAkye cha gurushushrUShaNe tathA |
dvijAtipUjane chAhaM dharme cha nirataH sadA || 18||

ativAdAtimAnAbhyAM nivRRitto.asmi dvijottama || 18||

kRRiShiM sAdhviti manyante tatra hi.nsA parA smRRitA |
karShanto lA~NgalaiH pu.nso ghnanti bhUmishayAnbahUn || 19||

jIvAnanyA.nshcha bahushastatra kiM pratibhAti te || 19||

dhAnyabIjAni yAnyAhurvrIhyAdIni dvijottama |
sarvANyetAni jIvAni tatra kiM pratibhAti te || 20||

adhyAkramya pashU.nshchApi ghnanti vai bhakShayanti cha |
vRRikShAnathauShadhIshchaiva Chindanti puruShA dvija || 21||

jIvA hi bahavo brahmanvRRikSheShu cha phaleShu cha |
udake bahavashchApi tatra kiM pratibhAti te || 22||

sarvaM vyAptamidaM brahmanprANibhiH prANijIvanaiH |
matsyA grasante matsyA.nshcha tatra kiM pratibhAti te || 23||

sattvaiH sattvAni jIvanti bahudhA dvijasattama |
prANino.anyonyabhakShAshcha tatra kiM pratibhAti te || 24||

cha~NkramyamANA jIvA.nshcha dharaNIsa.nshritAnbahUn |
padbhyAM ghnanti narA vipra tatra kiM pratibhAti te || 25||

upaviShTAH shayAnAshcha ghnanti jIvAnanekashaH |
j~nAnavij~nAnavantashcha tatra kiM pratibhAti te || 26||

jIvairgrastamidaM sarvamAkAshaM pRRithivI tathA |
avij~nAnAchcha hi.nsanti tatra kiM pratibhAti te || 27||

ahi.nseti yaduktaM hi puruShairvismitaiH purA |
ke na hi.nsanti jIvanvai loke.asmindvijasattama || 28||

bahu sa~nchintya iha vai nAsti kashchidahi.nsakaH || 28||

ahi.nsAyAM tu niratA yatayo dvijasattama |
kurvantyeva hi hi.nsAM te yatnAdalpatarA bhavet || 29||

AlakShyAshchaiva puruShAH kule jAtA mahAguNAH |
mahAghorANi karmANi kRRitvA lajjanti vai na cha || 30||

suhRRidaH suhRRido.anyA.nshcha durhRRidashchApi durhRRidaH |
samyakpravRRittAnpuruShAnna samyaganupashyataH || 31||

samRRiddhaishcha na nandanti bAndhavA bAndhavairapi |
gurU.nshchaiva vinindanti mUDhAH paNDitamAninaH || 32||

bahu loke viparyastaM dRRishyate dvijasattama |
dharmayuktamadharmaM cha tatra kiM pratibhAti te || 33||

vaktuM bahuvidhaM shakyaM dharmAdharmeShu karmasu |
svakarmanirato yo hi sa yashaH prApnuyAnmahat || 34||

\hrule

\medskip
                  200
\medskip

mArkaNDeya uvAcha||

dharmavyAdhastu nipuNaM punareva yudhiShThira |
viprarShabhamuvAchedaM sarvadharmabhRRitAM varaH || 1||

shrutipramANo dharmo hi vRRiddhAnAmiti bhAShitam |
sUkShmA gatirhi dharmasya bahushAkhA hyanantikA || 2||

prANAtyaye vivAhe cha vaktavyamanRRitaM bhavet |
anRRitaM cha bhavetsatyaM satyaM chaivAnRRitaM bhavet || 3||

yadbhUtahitamatyantaM tatsatyamiti dhAraNA |
viparyayakRRito.adharmaH pashya dharmasya sUkShmatAm || 4||

yatkarotyashubhaM karma shubhaM vA dvijasattama |
avashyaM tatsamApnoti puruSho nAtra sa.nshayaH || 5||

viShamAM cha dashAM prApya devAngarhati vai bhRRisham |
AtmanaH karmadoShANi na vijAnAtyapaNDitaH || 6||

mUDho naikRRitikashchApi chapalashcha dvijottama |
sukhaduHkhaviparyAso yadA samupapadyate || 7||

nainaM praj~nA sunItaM vA trAyate naiva pauruSham || 7||

yo yamichChedyathA kAmaM taM taM kAmaM samashnuyAt |
yadi syAdaparAdhInaM puruShasya kriyAphalam || 8||

sa.nyatAshchApi dakShAshcha matimantashcha mAnavAH |
dRRishyante niShphalAH santaH prahINAH sarvakarmabhiH || 9||

bhUtAnAmaparaH kashchiddhi.nsAyAM satatotthitaH |
va~nchanAyAM cha lokasya sa sukheneha jIvati || 10||

acheShTamAnamAsInaM shrIH ka~nchidupatiShThati |
kashchitkarmANi kurvanhi na prApyamadhigachChati || 11||

devAniShTvA tapastaptvA kRRipaNaiH putragRRiddhibhiH |
dashamAsadhRRitA garbhe jAyante kulapA.nsanAH || 12||

apare dhanadhAnyaishcha bhogaishcha pitRRisa~nchitaiH |
vipulairabhijAyante labdhAstaireva ma~NgalaiH || 13||

karmajA hi manuShyANAM rogA nAstyatra sa.nshayaH |
Adhibhishchaiva bAdhyante vyAdhaiH kShudramRRigA iva || 14||

te chApi kushalairvaidyairnipuNaiH sambhRRitauShadhaiH |
vyAdhayo vinivAryante mRRigA vyAdhairiva dvija || 15||

yeShAmasti cha bhoktavyaM grahaNIdoShapIDitAH |
na shaknuvanti te bhoktuM pashya dharmabhRRitAM vara || 16||

apare bAhubalinaH klishyante bahavo janAH |
duHkhena chAdhigachChanti bhojanaM dvijasattama || 17||

iti lokamanAkrandaM mohashokapariplutam |
srotasAsakRRidAkShiptaM hriyamANaM balIyasA || 18||

na mriyeyurna jIryeyuH sarve syuH sArvakAmikAH |
nApriyaM pratipashyeyurvashitvaM yadi vai bhavet || 19||

uparyupari lokasya sarvo gantuM samIhate |
yatate cha yathAshakti na cha tadvartate tathA || 20||

bahavaH sampradRRishyante tulyanakShatrama~NgalAH |
mahachcha phalavaiShamyaM dRRishyate karmasandhiShu || 21||

na kashchidIshate brahmansvaya~NgrAhasya sattama |
karmaNAM prAkRRitAnAM vai iha siddhiH pradRRishyate || 22||

yathA shrutiriyaM brahma~njIvaH kila sanAtanaH |
sharIramadhruvaM loke sarveShAM prANinAmiha || 23||

vadhyamAne sharIre tu dehanAsho bhavatyuta |
jIvaH sa~Nkramate.anyatra karmabandhanibandhanaH || 24||

brAhmaNa uvAcha||

kathaM dharmabhRRitAM shreShTha jIvo bhavati shAshvataH |
etadichChAmyahaM j~nAtuM tattvena vadatAM vara || 25||

vyAdha uvAcha||

na jIvanAsho.asti hi dehabhede  mithyaitadAhurmriyateti mUDhAH |
jIvastu dehAntaritaH prayAti  dashArdhataivAsya sharIrabhedaH || 26||

anyo hi nAshnAti kRRitaM hi karma  sa eva kartA sukhaduHkhabhAgI |
yattena ki~nchiddhi kRRitaM hi karma  tadashnute nAsti kRRitasya nAshaH || 27||

apuNyashIlAshcha bhavanti puNyA  narottamAH pApakRRito bhavanti |
naro.anuyAtastviha karmabhiH svaistataH samutpadyati bhAvitastaiH || 28||

brAhmaNa uvAcha||

kathaM sambhavate yonau kathaM vA puNyapApayoH |
jAtIH puNyA hyapuNyAshcha kathaM gachChati sattama || 29||

vyAdha uvAcha||

garbhAdhAnasamAyuktaM karmedaM sampradRRishyate |
samAsena tu te kShipraM pravakShyAmi dvijottama || 30||

yathA sambhRRitasambhAraH punareva prajAyate |
shubhakRRichChubhayonIShu pApakRRitpApayoniShu || 31||

shubhaiH prayogairdevatvaM vyAmishrairmAnuSho bhavet |
mohanIyairviyonIShu tvadhogAmI cha kilbiShaiH || 32||

jAtimRRityujarAduHkhaiH satataM samabhidrutaH |
sa.nsAre pachyamAnashcha doShairAtmakRRitairnaraH || 33||

tiryagyonisahasrANi gatvA narakameva cha |
jIvAH samparivartante karmabandhanibandhanAH || 34||

jantustu karmabhistaistaiH svakRRitaiH pretya duHkhitaH |
tadduHkhapratighAtArthamapuNyAM yonimashnute || 35||

tataH karma samAdatte punaranyannavaM bahu |
pachyate tu punastena bhuktvApathyamivAturaH || 36||

ajasrameva duHkhArto.aduHkhitaH sukhasa~nj~nitaH |
tato.anivRRittabandhatvAtkarmaNAmudayAdapi || 37||

parikrAmati sa.nsAre chakravadbahuvedanaH || 37||

sa chennivRRittabandhastu vishuddhashchApi karmabhiH |
prApnoti sukRRitA.NllokAnyatra gatvA na shochati || 38||

pApaM kurvanpApavRRittaH pApasyAntaM na gachChati |
tasmAtpuNyaM yatetkartuM varjayeta cha pAtakam || 39||

anasUyuH kRRitaj~nashcha kalyANAnyeva sevate |
sukhAni dharmamarthaM cha svargaM cha labhate naraH || 40||

sa.nskRRitasya hi dAntasya niyatasya yatAtmanaH |
prAj~nasyAnantarA vRRittiriha loke paratra cha || 41||

satAM dharmeNa varteta kriyAM shiShTavadAcharet |
asa~Nkleshena lokasya vRRittiM lipseta vai dvija || 42||

santi hyAgatavij~nAnAH shiShTAH shAstravichakShaNAH |
svadharmeNa kriyA loke karmaNaH so.apyasa~NkaraH || 43||

prAj~no dharmeNa ramate dharmaM chaivopajIvati |
tasya dharmAdavApteShu dhaneShu dvijasattama || 44||

tasyaiva si~nchate mUlaM guNAnpashyati yatra vai || 44||

dharmAtmA bhavati hyevaM chittaM chAsya prasIdati |
sa maitrajanasantuShTa iha pretya cha nandati || 45||

shabdaM sparshaM tathA rUpaM gandhAniShTA.nshcha sattama |
prabhutvaM labhate chApi dharmasyaitatphalaM viduH || 46||

dharmasya cha phalaM labdhvA na tRRipyati mahAdvija |
atRRipyamANo nirvedamAdatte j~nAnachakShuShA || 47||

praj~nAchakShurnara iha doShaM naivAnurudhyate |
virajyati yathAkAmaM na cha dharmaM vimu~nchati || 48||

sarvatyAge cha yatate dRRiShTvA lokaM kShayAtmakam |
tato mokShe prayatate nAnupAyAdupAyataH || 49||

evaM nirvedamAdatte pApaM karma jahAti cha |
dhArmikashchApi bhavati mokShaM cha labhate param || 50||

tapo niHshreyasaM jantostasya mUlaM shamo damaH |
tena sarvAnavApnoti kAmAnyAnmanasechChati || 51||

indriyANAM nirodhena satyena cha damena cha |
brahmaNaH padamApnoti yatparaM dvijasattama || 52||

brAhmaNa uvAcha||

indriyANi tu yAnyAhuH kAni tAni yatavrata |
nigrahashcha kathaM kAryo nigrahasya cha kiM phalam || 53||

kathaM cha phalamApnoti teShAM dharmabhRRitAM vara |
etadichChAmi tattvena dharmaM j~nAtuM sudhArmika || 54||

\hrule

\medskip
                  201
\medskip

mArkaNDeya uvAcha||

evamuktastu vipreNa dharmavyAdho yudhiShThira |
pratyuvAcha yathA vipraM tachChRRiNuShva narAdhipa || 1||

vyAdha uvAcha||

vij~nAnArthaM manuShyANAM manaH pUrvaM pravartate |
tatprApya kAmaM bhajate krodhaM cha dvijasattama || 2||

tatastadarthaM yatate karma chArabhate mahat |
iShTAnAM rUpagandhAnAmabhyAsaM cha niShevate || 3||

tato rAgaH prabhavati dveShashcha tadanantaram |
tato lobhaH prabhavati mohashcha tadanantaram || 4||

tasya lobhAbhibhUtasya rAgadveShahatasya cha |
na dharme jAyate buddhirvyAjAddharmaM karoti cha || 5||

vyAjena charate dharmamarthaM vyAjena rochate |
vyAjena sidhyamAneShu dhaneShu dvijasattama || 6||

tatraiva ramate buddhistataH pApaM chikIrShati || 6||

suhRRidbhirvAryamANashcha paNDitaishcha dvijottama |
uttaraM shrutisambaddhaM bravIti shrutiyojitam || 7||

adharmastrividhastasya vardhate rAgadoShataH |
pApaM chintayate chApi bravIti cha karoti cha || 8||

tasyAdharmapravRRittasya guNA nashyanti sAdhavaH |
ekashIlAshcha mitratvaM bhajante pApakarmiNaH || 9||

sa tenAsukhamApnoti paratra cha vihanyate |
pApAtmA bhavati hyevaM dharmalAbhaM tu me shRRiNu || 10||

yastvetAnpraj~nayA doShAnpUrvamevAnupashyati |
kushalaH sukhaduHkheShu sAdhU.nshchApyupasevate || 11||

tasya sAdhusamArambhAdbuddhirdharmeShu jAyate || 11||

brAhmaNa uvAcha||

bravIShi sUnRRitaM dharmaM yasya vaktA na vidyate |
divyaprabhAvaH sumahAnRRiShireva mato.asi me || 12||

vyAdha uvAcha||

brAhmaNA vai mahAbhAgAH pitaro.agrabhujaH sadA |
teShAM sarvAtmanA kAryaM priyaM loke manIShiNA || 13||

yatteShAM cha priyaM tatte vakShyAmi dvijasattama |
namaskRRitvA brAhmaNebhyo brAhmIM vidyAM nibodha me || 14||

idaM vishvaM jagatsarvamajayyaM chApi sarvashaH |
mahAbhUtAtmakaM brahmannAtaH parataraM bhavet || 15||

mahAbhUtAni khaM vAyuragnirApastathA cha bhUH |
shabdaH sparshashcha rUpaM cha raso gandhashcha tadguNAH || 16||

teShAmapi guNAH sarve guNavRRittiH parasparam |
pUrvapUrvaguNAH sarve kramasho guNiShu triShu || 17||

ShaShThastu chetanA nAma mana ityabhidhIyate |
saptamI tu bhavedbuddhiraha~NkArastataH param || 18||

indriyANi cha pa~nchaiva rajaH sattvaM tamastathA |
ityeSha saptadashako rAshiravyaktasa~nj~nakaH || 19||

sarvairihendriyArthaistu vyaktAvyaktaiH susa.nvRRitaH |
chaturvi.nshaka ityeSha vyaktAvyaktamayo guNaH || 20||

etatte sarvamAkhyAtaM kiM bhUyo shrotumichChasi || 20||

\hrule

\medskip
                  202
\medskip

mArkaNDeya uvAcha||

evamuktaH sa viprastu dharmavyAdhena bhArata |
kathAmakathayadbhUyo manasaH prItivardhanIm || 1||

brAhmaNa||

mahAbhUtAni yAnyAhuH pa~ncha dharmavidAM vara |
ekaikasya guNAnsamyakpa~nchAnAmapi me vada || 2||

vyAdha uvAcha||

bhUmirApastathA jyotirvAyurAkAshameva cha |
guNottarANi sarvANi teShAM vakShyAmi te guNAn || 3||

bhUmiH pa~nchaguNA brahmannudakaM cha chaturguNam |
guNAstrayastejasi cha trayashchAkAshavAtayoH || 4||

shabdaH sparshashcha rUpaM cha raso gandhashcha pa~nchamaH |
ete guNAH pa~ncha bhUmeH sarvebhyo guNavattarAH || 5||

shabdaH sparshashcha rUpaM cha rasashchApi dvijottama |
apAmete guNA brahmankIrtitAstava suvrata || 6||

shabdaH sparshashcha rUpaM cha tejaso.atha guNAstrayaH |
shabdaH sparshashcha vAyau tu shabda AkAsha eva cha || 7||

ete pa~nchadasha brahmanguNA bhUteShu pa~nchasu |
vartante sarvabhUteShu yeShu lokAH pratiShThitAH || 8||

anyonyaM nAtivartante sampachcha bhavati dvija || 8||

yadA tu viShamIbhAvamAcharanti charAcharAH |
tadA dehI dehamanyaM vyatirohati kAlataH || 9||

AnupUrvyA vinashyanti jAyante chAnupUrvashaH |
tatra tatra hi dRRishyante dhAtavaH pA~nchabhautikAH || 10||

yairAvRRitamidaM sarvaM jagatsthAvaraja~Ngamam || 10||

indriyaiH sRRijyate yadyattattadvyaktamiti smRRitam |
avyaktamiti vij~neyaM li~NgagrAhyamatIndriyam || 11||

yathAsvaM grAhakAnyeShAM shabdAdInAmimAni tu |
indriyANi yadA dehI dhArayanniha tapyate || 12||

loke vitatamAtmAnaM lokaM chAtmani pashyati |
parAvaraj~naH saktaH sansarvabhUtAni pashyati || 13||

pashyataH sarvabhUtAni sarvAvasthAsu sarvadA |
brahmabhUtasya sa.nyogo nAshubhenopapadyate || 14||

j~nAnamUlAtmakaM kleshamativRRittasya mohajam |
loko buddhiprakAshena j~neyamArgeNa dRRishyate || 15||

anAdinidhanaM jantumAtmayoniM sadAvyayam |
anaupamyamamUrtaM cha bhagavAnAha buddhimAn || 16||

tapomUlamidaM sarvaM yanmAM viprAnupRRichChasi || 16||

indriyANyeva tatsarvaM yatsvarganarakAvubhau |
nigRRihItavisRRiShTAni svargAya narakAya cha || 17||

eSha yogavidhiH kRRitsno yAvadindriyadhAraNam |
etanmUlaM hi tapasaH kRRitsnasya narakasya cha || 18||

indriyANAM prasa~Ngena doShamRRichChatyasa.nshayam |
saMniyamya tu tAnyeva tataH siddhimavApnute || 19||

ShaNNAmAtmani nityAnAmaishvaryaM yo.adhigachChati |
na sa pApaiH kuto.anarthairyujyate vijitendriyaH || 20||

rathaH sharIraM puruShasya dRRiShTamAtmA niyantendriyANyAhurashvAn |
tairapramattaH kushalI sadashvairdAntaiH sukhaM yAti rathIva dhIraH || 21||

ShaNNAmAtmani nityAnAmindriyANAM pramAthinAm |
yo dhIro dhArayedrashmInsa syAtparamasArathiH || 22||

indriyANAM prasRRiShTAnAM hayAnAmiva vartmasu |
dhRRitiM kurvIta sArathye dhRRityA tAni jayeddhruvam || 23||

indriyANAM hi charatAM yanmano.anuvidhIyate |
tadasya harate buddhiM nAvaM vAyurivAmbhasi || 24||

yeShu vipratipadyante ShaTsu mohAtphalAgame |
teShvadhyavasitAdhyAyI vindate dhyAnajaM phalam || 25||

\hrule

\medskip
                  203
\medskip

mArkaNDeya uvAcha||

evaM tu sUkShme kathite dharmavyAdhena bhArata |
brAhmaNaH sa punaH sUkShmaM paprachCha susamAhitaH || 1||

brAhmaNa uvAcha||

sattvasya rajasashchaiva tamasashcha yathAtatham |
guNA.nstattvena me brUhi yathAvadiha pRRichChataH || 2||

vyAdha uvAcha||

hanta te kathayiShyAmi yanmAM tvaM paripRRichChasi |
eShAM guNAnpRRithaktvena nibodha gadato mama || 3||

mohAtmakaM tamasteShAM raja eShAM pravartakam |
prakAshabahulatvAchcha sattvaM jyAya ihochyate || 4||

avidyAbahulo mUDhaH svapnashIlo vichetanaH |
durdRRishIkastamodhvastaH sakrodhastAmaso.alasaH || 5||

pravRRittavAkyo mantrI cha yo.anurAgyabhyasUyakaH |
vivitsamAno viprarShe stabdho mAnI sa rAjasaH || 6||

prakAshabahulo dhIro nirvivitso.anasUyakaH |
akrodhano naro dhImAndAntashchaiva sa sAttvikaH || 7||

sAttvikastvatha sambuddho lokavRRittena klishyate |
yadA budhyati boddhavyaM lokavRRittaM jugupsate || 8||

vairAgyasya hi rUpaM tu pUrvameva pravartate |
mRRidurbhavatyaha~NkAraH prasIdatyArjavaM cha yat || 9||

tato.asya sarvadva.ndvAni prashAmyanti parasparam |
na chAsya sa.nyamo nAma kvachidbhavati kashchana || 10||

shUdrayonau hi jAtasya sadguNAnupatiShThataH |
vaishyatvaM bhavati brahmankShatriyatvaM tathaiva cha || 11||

Arjave vartamAnasya brAhmaNyamabhijAyate |
guNAste kIrtitAH sarve kiM bhUyaH shrotumichChasi || 12||

brAhmaNa uvAcha||

pArthivaM dhAtumAsAdya shArIro.agniH kathaM bhavet |
avakAshavisheSheNa kathaM vartayate.anilaH || 13||

mArkaNDeya uvAcha||

prashnametaM samuddiShTaM brAhmaNena yudhiShThira |
vyAdhaH sa kathayAmAsa brAhmaNAya mahAtmane || 14||

vyAdha uvAcha||

mUrdhAnamAshrito vahniH sharIraM paripAlayan |
prANo mUrdhani chAgnau cha vartamAno vicheShTate || 15||

bhUtaM bhavyaM bhaviShyachcha sarvaM prANe pratiShThitam || 15||

shreShThaM tadeva bhUtAnAM brahmajyotirupAsmahe |
sa jantuH sarvabhUtAtmA puruShaH sa sanAtanaH || 16||

mano buddhiraha~NkAro bhUtAnAM viShayashcha saH || 16||

evaM tviha sa sarvatra prANena paripAlyate |
pRRiShThatastu samAnena svAM svAM gatimupAshritaH || 17||

bastimUle gude chaiva pAvakaH samupAshritaH |
vahanmUtraM purIShaM chApyapAnaH parivartate || 18||

prayatne karmaNi bale ya ekastriShu vartate |
udAna iti taM prAhuradhyAtmaviduSho janAH || 19||

sandhau sandhau saMniviShTaH sarveShvapi tathAnilaH |
sharIreShu manuShyANAM vyAna ityupadiShyate || 20||

dhAtuShvagnistu vitataH sa tu vAyusamIritaH |
rasAndhAtU.nshcha doShA.nshcha vartayanparidhAvati || 21||

prANAnAM saMnipAtAttu saMnipAtaH prajAyate |
UShmA chAgniriti j~neyo yo.annaM pachati dehinAm || 22||

apAnodAnayormadhye prANavyAnau samAhitau |
samanvitastvadhiShThAnaM samyakpachati pAvakaH || 23||

tasyApi pAyuparyantastathA syAdgudasa~nj~nitaH |
srotA.nsi tasmAjjAyante sarvaprANeShu dehinAm || 24||

agnivegavahaH prANo gudAnte pratihanyate |
sa UrdhvamAgamya punaH samutkShipati pAvakam || 25||

pakvAshayastvadho nAbhyA UrdhvamAmAshayaH sthitaH |
nAbhimadhye sharIrasya prANAH sarve pratiShThitAH || 26||

pravRRittA hRRidayAtsarvAstiryagUrdhvamadhastathA |
vahantyannarasAnnADyo dasha prANaprachoditAH || 27||

yoginAmeSha mArgastu yena gachChanti tatparam |
jitaklamAsanA dhIrA mUrdhanyAtmAnamAdadhuH || 28||

evaM sarveShu vitatau prANApAnau hi dehiShu || 28||

ekAdashavikArAtmA kalAsambhArasambhRRitaH |
mUrtimantaM hi taM viddhi nityaM karmajitAtmakam || 29||

tasminyaH sa.nsthito hyagnirnityaM sthAlyAmivAhitaH |
AtmAnaM taM vijAnIhi nityaM yogajitAtmakam || 30||

devo yaH sa.nsthitastasminnabbinduriva puShkare |
kShetraj~naM taM vijAnIhi nityaM tyAgajitAtmakam || 31||

jIvAtmakAni jAnIhi rajaH sattvaM tamastathA |
jIvamAtmaguNaM viddhi tathAtmAnaM parAtmakam || 32||

sachetanaM jIvaguNaM vadanti  sa cheShTate cheShTayate cha sarvam |
tataH paraM kShetravido vadanti  prAkalpayadyo bhuvanAni sapta || 33||

evaM sarveShu bhUteShu bhUtAtmA na prakAshate |
dRRishyate tvagryayA buddhyA sUkShmayA j~nAnavedibhiH || 34||

chittasya hi prasAdena hanti karma shubhAshubham |
prasannAtmAtmani sthitvA sukhamAnantyamashnute || 35||

lakShaNaM tu prasAdasya yathA tRRiptaH sukhaM svapet |
nivAte vA yathA dIpo dIpyetkushaladIpitaH || 36||

pUrvarAtre pare chaiva yu~njAnaH satataM manaH |
laghvAhAro vishuddhAtmA pashyannAtmAnamAtmani || 37||

pradIpteneva dIpena manodIpena pashyati |
dRRiShTvAtmAnaM nirAtmAnaM tadA sa tu vimuchyate || 38||

sarvopAyaistu lobhasya krodhasya cha vinigrahaH |
etatpavitraM yaj~nAnAM tapo vai sa~Nkramo mataH || 39||

nityaM krodhAttapo rakShechChriyaM rakSheta matsarAt |
vidyAM mAnApamAnAbhyAmAtmAnaM tu pramAdataH || 40||

AnRRisha.nsyaM paro dharmaH kShamA cha paramaM balam |
Atmaj~nAnaM paraM j~nAnaM paraM satyavrataM vratam || 41||

satyasya vachanaM shreyaH satyaM j~nAnaM hitaM bhavet |
yadbhUtahitamatyantaM tadvai satyaM paraM matam || 42||

yasya sarve samArambhAH nirAshIrbandhanAH sadA |
tyAge yasya hutaM sarvaM sa tyAgI sa cha buddhimAn || 43||

yato na gururapyenaM chyAvayedupapAdayan |
taM vidyAdbrahmaNo yogaM viyogaM yogasa~nj~nitam || 44||

na hi.nsyAtsarvabhUtAni maitrAyaNagatashcharet |
nedaM jIvitamAsAdya vairaM kurvIta kenachit || 45||

Aki~nchanyaM susantoSho nirAshitvamachApalam |
etadeva paraM j~nAnaM sadAtmaj~nAnamuttamam || 46||

parigrahaM parityajya bhava buddhyA yatavrataH |
ashokaM sthAnamAtiShThennishchalaM pretya cheha cha || 47||

taponityena dAntena muninA sa.nyatAtmanA |
ajitaM jetukAmena bhAvyaM sa~NgeShvasa~NginA || 48||

guNAguNamanAsa~NgamekakAryamanantaram |
etadbrAhmaNa te vRRittamAhurekapadaM sukham || 49||

parityajati yo duHkhaM sukhaM chApyubhayaM naraH |
brahma prApnoti so.atyantamasa~Ngena cha gachChati || 50||

yathAshrutamidaM sarvaM samAsena dvijottama |
etatte sarvamAkhyAtaM kiM bhUyaH shrotumichChasi || 51||

\hrule

\medskip
                  204
\medskip

mArkaNDeya uvAcha||

evaM sa~Nkathite kRRitsne mokShadharme yudhiShThira |
dRRiDhaM prItamanA vipro dharmavyAdhamuvAcha ha || 1||

nyAyayuktamidaM sarvaM bhavatA parikIrtitam |
na te.astyaviditaM ki~nchiddharmeShviha hi dRRishyate || 2||

vyAdha uvAcha||

pratyakShaM mama yo dharmastaM pashya dvijasattama |
yena siddhiriyaM prAptA mayA brAhmaNapu~Ngava || 3||

uttiShTha bhagavankShipraM pravishyAbhyantaraM gRRiham |
draShTumarhasi dharmaj~na mAtaraM pitaraM cha me || 4||

mArkaNDeya uvAcha||

ityuktaH sa pravishyAtha dadarsha paramArchitam |
saudhaM hRRidyaM chatuHshAlamatIva cha manoharam || 5||

devatAgRRihasa~NkAshaM daivataishcha supUjitam |
shayanAsanasambAdhaM gandhaishcha paramairyutam || 6||

tatra shuklAmbaradharau pitarAvasya pUjitau |
kRRitAhArau sutuShTau tAvupaviShTau varAsane || 7||

dharmavyAdhastu tau dRRiShTvA pAdeShu shirasApatat || 7||

vRRiddhAvUchatuH||

uttiShThottiShTha dharmaj~na dharmastvAmabhirakShatu |
prItau svastava shauchena dIrghamAyuravApnuhi || 8||

satputreNa tvayA putra nityakAlaM supUjitau || 8||

na te.anyaddaivataM ki~nchiddaivateShvapi vartate |
prayatatvAddvijAtInAM damenAsi samanvitaH || 9||

pituH pitAmahA ye cha tathaiva prapitAmahAH |
prItAste satataM putra damenAvAM cha pUjayA || 10||

manasA karmaNA vAchA shushrUShA naiva hIyate |
na chAnyA vitathA buddhirdRRishyate sAmprataM tava || 11||

jAmadagnyena rAmeNa yathA vRRiddhau supUjitau |
tathA tvayA kRRitaM sarvaM tadvishiShTaM cha putraka || 12||

mArkaNDeya uvAcha||

tatastaM brAhmaNaM tAbhyAM dharmavyAdho nyavedayat |
tau svAgatena taM vipramarchayAmAsatustadA || 13||

pratigRRihya cha tAM pUjAM dvijaH paprachCha tAvubhau |
saputrAbhyAM sabhRRityAbhyAM kachchidvAM kushalaM gRRihe || 14||

anAmayaM cha vAM kachchitsadaiveha sharIrayoH || 14||

vRRiddhAvUchatuH||

kushalaM no gRRihe vipra bhRRityavarge cha sarvashaH |
kachchittvamapyavighnena samprApto bhagavanniha || 15||

mArkaNDeya uvAcha||

bADhamityeva tau vipraH pratyuvAcha mudAnvitaH |
dharmavyAdhastu taM vipramarthavadvAkyamabravIt || 16||

pitA mAtA cha bhagavannetau me daivataM param |
yaddaivatebhyaH kartavyaM tadetAbhyAM karomyaham || 17||

trayastri.nshadyathA devAH sarve shakrapurogamAH |
sampUjyAH sarvalokasya tathA vRRiddhAvimau mama || 18||

upahArAnAharanto devatAnAM yathA dvijAH |
kurvate tadvadetAbhyAM karomyahamatandritaH || 19||

etau me paramaM brahmanpitA mAtA cha daivatam |
etau puShpaiH phalai ratnaistoShayAmi sadA dvija || 20||

etAvevAgnayo mahyaM yAnvadanti manIShiNaH |
yaj~nA vedAshcha chatvAraH sarvametau mama dvija || 21||

etadarthaM mama prANA bhAryA putrAH suhRRijjanAH |
saputradAraH shushrUShAM nityameva karomyaham || 22||

svayaM cha snApayAmyetau tathA pAdau pradhAvaye |
AhAraM samprayachChAmi svayaM cha dvijasattama || 23||

anukUlAH kathA vachmi vipriyaM parivarjayan |
adharmeNApi sa.nyuktaM priyamAbhyAM karomyaham || 24||

dharmameva guruM j~nAtvA karomi dvijasattama |
atandritaH sadA vipra shushrUShAM vai karomyaham || 25||

pa~nchaiva guravo brahmanpuruShasya bubhUShataH |
pitA mAtAgnirAtmA cha gurushcha dvijasattama || 26||

eteShu yastu varteta samyageva dvijottama |
bhaveyuragnayastasya parichIrNAstu nityashaH || 27||

gArhasthye vartamAnasya dharma eSha sanAtanaH || 27||

\hrule

\medskip
                  205
\medskip

mArkaNDeya uvAcha||

gurU nivedya viprAya tau mAtApitarAvubhau |
punareva sa dharmAtmA vyAdho brAhmaNamabravIt || 1||

pravRRittachakShurjAto.asmi sampashya tapaso balam |
yadarthamukto.asi tayA gachChasva mithilAmiti || 2||

patishushrUShaparayA dAntayA satyashIlayA |
mithilAyAM vasanvyAdhaH sa te dharmAnpravakShyati || 3||

brAhmaNa uvAcha||

pativratAyAH satyAyAH shIlADhyAyA yatavrata |
sa.nsmRRitya vAkyaM dharmaj~na guNavAnasi me mataH || 4||

vyAdha uvAcha||

yattadA tvaM dvijashreShTha tayokto mAM prati prabho |
dRRiShTametattayA samyagekapatnyA na sa.nshayaH || 5||

tvadanugrahabuddhyA tu vipraitaddarshitaM mayA |
vAkyaM cha shRRiNu me tAta yatte vakShye hitaM dvija || 6||

tvayA vinikRRitA mAtA pitA cha dvijasattama |
anisRRiShTo.asi niShkrAnto gRRihAttAbhyAmanindita || 7||

vedochchAraNakAryArthamayuktaM tattvayA kRRitam || 7||

tava shokena vRRiddhau tAvandhau jAtau tapasvinau |
tau prasAdayituM gachCha mA tvA dharmo.atyagAnmahAn || 8||

tapasvI tvaM mahAtmA cha dharme cha nirataH sadA |
sarvametadapArthaM te kShipraM tau samprasAdaya || 9||

shraddadhasva mama brahmannAnyathA kartumarhasi |
gamyatAmadya viprarShe shreyaste kathayAmyaham || 10||

brAhmaNa uvAcha||

yadetaduktaM bhavatA sarvaM satyamasa.nshayam |
prIto.asmi tava dharmaj~na sAdhvAchAra guNAnvita || 11||

vyAdha uvAcha||

daivatapratimo hi tvaM yastvaM dharmamanuvrataH |
purANaM shAshvataM divyaM duShprApamakRRitAtmabhiH || 12||

atandritaH kuru kShipraM mAtApitrorhi pUjanam |
ataH paramahaM dharmaM nAnyaM pashyAmi ka~nchana || 13||

brAhmaNa uvAcha||

ihAhamAgato diShTyA diShTyA me sa~NgataM tvayA |
IdRRishA durlabhA loke narA dharmapradarshakAH || 14||

eko narasahasreShu dharmavidvidyate na vA |
prIto.asmi tava satyena bhadraM te puruShottama || 15||

patamAno hi narake bhavatAsmi samuddhRRitaH |
bhavitavyamathaivaM cha yaddRRiShTo.asi mayAnagha || 16||

rAjA yayAtirdauhitraiH patitastArito yathA |
sadbhiH puruShashArdUla tathAhaM bhavatA tviha || 17||

mAtApitRRibhyAM shushrUShAM kariShye vachanAttava |
nAkRRitAtmA vedayati dharmAdharmavinishchayam || 18||

durj~neyaH shAshvato dharmaH shUdrayonau hi vartatA |
na tvAM shUdramahaM manye bhavitavyaM hi kAraNam || 19||

yena karmavipAkena prApteyaM shUdratA tvayA || 19||

etadichChAmi vij~nAtuM tattvena hi mahAmate |
kAmayA brUhi me tathyaM sarvaM tvaM prayatAtmavAn || 20||

vyAdha uvAcha||

anatikramaNIyA hi brAhmaNA vai dvijottama |
shRRiNu sarvamidaM vRRittaM pUrvadehe mamAnagha || 21||

ahaM hi brAhmaNaH pUrvamAsaM dvijavarAtmaja |
vedAdhyAyI sukushalo vedA~NgAnAM cha pAragaH || 22||

AtmadoShakRRitairbrahmannavasthAM prAptavAnimAm || 22||

kashchidrAjA mama sakhA dhanurvedaparAyaNaH |
sa.nsargAddhanuShi shreShThastato.ahamabhavaM dvija || 23||

etasminneva kAle tu mRRigayAM nirgato nRRipaH |
sahito yodhamukhyaishcha mantribhishcha susa.nvRRitaH || 24||

tato.abhyahanmRRigA.nstatra subahUnAshramaM prati || 24||

atha kShiptaH sharo ghoro mayApi dvijasattama |
tADitashcha munistena shareNAnataparvaNA || 25||

bhUmau nipatito brahmannuvAcha pratinAdayan |
nAparAdhyAmyahaM ki~nchitkena pApamidaM kRRitam || 26||

manvAnastaM mRRigaM chAhaM samprAptaH sahasA munim |
apashyaM tamRRiShiM viddhaM shareNAnataparvaNA || 27||

tamugratapasaM vipraM niShTanantaM mahItale || 27||

akAryakaraNAchchApi bhRRishaM me vyathitaM manaH |
ajAnatA kRRitamidaM mayetyatha tamabruvam || 28||

kShantumarhasi me brahmanniti chokto mayA muniH || 28||

tataH pratyabravIdvAkyamRRiShirmAM krodhamUrChitaH |
vyAdhastvaM bhavitA krUra shUdrayonAviti dvija || 29||

\hrule

\medskip
                  206
\medskip

vyAdha uvAcha||

evaM shapto.ahamRRiShiNA tadA dvijavarottama |
abhiprasAdayamRRiShiM girA vAkyavishAradam || 1||

ajAnatA mayAkAryamidamadya kRRitaM mune |
kShantumarhasi tatsarvaM prasIda bhagavanniti || 2||

RRiShiruvAcha||

nAnyathA bhavitA shApa evametadasa.nshayam |
AnRRisha.nsyAdahaM ki~nchitkartAnugrahamadya te || 3||

shUdrayonau vartamAno dharmaj~no bhavitA hyasi |
mAtApitroshcha shushrUShAM kariShyasi na sa.nshayaH || 4||

tayA shushrUShayA siddhiM mahatIM samavApsyasi |
jAtismarashcha bhavitA svargaM chaiva gamiShyasi || 5||

shApakShayAnte nirvRRitte bhavitAsi punardvijaH || 5||

vyAdha uvAcha||

evaM shaptaH purA tena RRiShiNAsmyugratejasA |
prasAdashcha kRRitastena mamaivaM dvipadAM vara || 6||

sharaM choddhRRitavAnasmi tasya vai dvijasattama |
AshramaM cha mayA nIto na cha prANairvyayujyata || 7||

etatte sarvamAkhyAtaM yathA mama purAbhavat |
abhitashchApi gantavyaM mayA svargaM dvijottama || 8||

brAhmaNa uvAcha||

evametAni puruShA duHkhAni cha sukhAni cha |
prApnuvanti mahAbuddhe notkaNThAM kartumarhasi || 9||

duShkaraM hi kRRitaM tAta jAnatA jAtimAtmanaH || 9||

karmadoShashcha vai vidvannAtmajAtikRRitena vai |
ka~nchitkAlaM mRRiShyatAM vai tato.asi bhavitA dvijaH || 10||

sAmprataM cha mato me.asi brAhmaNo nAtra sa.nshayaH || 10||

brAhmaNaH patanIyeShu vartamAno vikarmasu |
dAmbhiko duShkRRitaprAyaH shUdreNa sadRRisho bhavet || 11||

yastu shUdro dame satye dharme cha satatotthitaH |
taM brAhmaNamahaM manye vRRittena hi bhaveddvijaH || 12||

karmadoSheNa viShamAM gatimApnoti dAruNAm |
kShINadoShamahaM manye chAbhitastvAM narottama || 13||

kartumarhasi notkaNThAM tvadvidhA hyaviShAdinaH |
lokavRRittAntavRRittaj~nA nityaM dharmaparAyaNAH || 14||

vyAdha uvAcha||

praj~nayA mAnasaM duHkhaM hanyAchChArIramauShadhaiH |
etadvij~nAnasAmarthyaM na bAlaiH samatAM vrajet || 15||

aniShTasamprayogAchcha viprayogAtpriyasya cha |
mAnuShA mAnasairduHkhairyujyante alpabuddhayaH || 16||

guNairbhUtAni yujyante viyujyante tathaiva cha |
sarvANi naitadekasya shokasthAnaM hi vidyate || 17||

aniShTenAnvitaM pashya.nstathA kShipraM virajyate |
tatashcha pratikurvanti yadi pashyantyupakramam || 18||

shochato na bhavetki~nchitkevalaM paritapyate || 18||

parityajanti ye duHkhaM sukhaM vApyubhayaM narAH |
ta eva sukhamedhante j~nAnatRRiptA manIShiNaH || 19||

asantoShaparA mUDhAH santoShaM yAnti paNDitAH |
asantoShasya nAstyantastuShTistu paramaM sukham || 20||

na shochanti gatAdhvAnaH pashyantaH paramAM gatim || 20||

na viShAde manaH kAryaM viShAdo viShamuttamam |
mArayatyakRRitapraj~naM bAlaM kruddha ivoragaH || 21||

yaM viShAdo.abhibhavati viShame samupasthite |
tejasA tasya hInasya puruShArtho na vidyate || 22||

avashyaM kriyamANasya karmaNo dRRishyate phalam |
na hi nirvedamAgamya ki~nchitprApnoti shobhanam || 23||

athApyupAyaM pashyeta duHkhasya parimokShaNe |
ashochannArabhetaiva yuktashchAvyasanI bhavet || 24||

bhUteShvabhAvaM sa~nchintya ye tu buddheH paraM gatAH |
na shochanti kRRitapraj~nAH pashyantaH paramAM gatim || 25||

na shochAmi cha vai vidvankAlAkA~NkShI sthito.asmyaham |
etairnidarshanairbrahmannAvasIdAmi sattama || 26||

brAhmaNa uvAcha||

kRRitapraj~no.asi medhAvI buddhishcha vipulA tava |
nAhaM bhavantaM shochAmi j~nAnatRRipto.asi dharmavit || 27||

ApRRichChe tvAM svasti te.astu dharmastvA parirakShatu |
apramAdastu kartavyo dharme dharmabhRRitAM vara || 28||

mArkaNDeya uvAcha||

bADhamityeva taM vyAdhaH kRRitA~njaliruvAcha ha |
pradakShiNamatho kRRitvA prasthito dvijasattamaH || 29||

sa tu gatvA dvijaH sarvAM shushrUShAM kRRitavA.nstadA |
mAtApitRRibhyAM vRRiddhAbhyAM yathAnyAyaM susa.nshitaH || 30||

etatte sarvamAkhyAtaM nikhilena yudhiShThira |
pRRiShTavAnasi yaM tAta dharmaM dharmabhRRitAM vara || 31||

pativratAyA mAhAtmyaM brAhmaNasya cha sattama |
mAtApitroshcha shushrUShA vyAdhe dharmashcha kIrtitaH || 32||

yudhiShThira uvAcha||

atyadbhutamidaM brahmandharmAkhyAnamanuttamam |
sarvadharmabhRRitAM shreShTha kathitaM dvijasattama || 33||

sukhashravyatayA vidvanmuhUrtamiva me gatam |
na hi tRRipto.asmi bhagava~nshRRiNvAno dharmamuttamam || 34||

\hrule

\medskip
              A~Ngirasam.h
                  207
\medskip

vaishampAyana uvAcha||

shrutvemAM dharmasa.nyuktAM dharmarAjaH kathAM shubhAm |
punaH paprachCha tamRRiShiM mArkaNDeyaM tapasvinam || 1||

yudhiShThira uvAcha||

kathamagnirvanaM yAtaH kathaM chApya~NgirAH purA |
naShTe.agnau havyamavahadagnirbhUtvA mahAnRRiShiH || 2||

agniryadA tveka eva bahutvaM chAsya karmasu |
dRRishyate bhagavansarvametadichChAmi veditum || 3||

kumArashcha yathotpanno yathA chAgneH suto.abhavat |
yathA rudrAchcha sambhUto ga~NgAyAM kRRittikAsu cha || 4||

etadichChAmyahaM tvattaH shrotuM bhArgavanandana |
kautUhalasamAviShTo yathAtathyaM mahAmune || 5||

mArkaNDeya uvAcha||

atrApyudAharantImamitihAsaM purAtanam |
yathA kruddho hutavahastapastaptuM vanaM gataH || 6||

yathA cha bhagavAnagniH svayamevA~NgirAbhavat |
santApayansvaprabhayA nAshaya.nstimirANi cha || 7||

Ashramastho mahAbhAgo havyavAhaM visheShayan |
tathA sa bhUtvA tu tadA jagatsarvaM prakAshayan || 8||

tapashchara.nshcha hutabhuksantaptastasya tejasA |
bhRRishaM glAnashcha tejasvI na sa ki~nchitprajaj~nivAn || 9||

atha sa~nchintayAmAsa bhagavAnhavyavAhanaH |
anyo.agniriha lokAnAM brahmaNA sampravartitaH || 10||

agnitvaM vipranaShTaM hi tapyamAnasya me tapaH || 10||

kathamagniH punarahaM bhaveyamiti chintya saH |
apashyadagnivallokA.nstApayantaM mahAmunim || 11||

sopAsarpachChanairbhItastamuvAcha tadA~NgirAH |
shIghrameva bhavasvAgnistvaM punarlokabhAvanaH || 12||

vij~nAtashchAsi lokeShu triShu sa.nsthAnachAriShu || 12||

tvamagne prathamaH sRRiShTo brahmaNA timirApahaH |
svasthAnaM pratipadyasva shIghrameva tamonuda || 13||

agniruvAcha||

naShTakIrtirahaM loke bhavA~njAto hutAshanaH |
bhavantameva j~nAsyanti pAvakaM na tu mAM janAH || 14||

nikShipAmyahamagnitvaM tvamagniH prathamo bhava |
bhaviShyAmi dvitIyo.ahaM prAjApatyaka eva cha || 15||

a~NgirA uvAcha||

kuru puNyaM prajAsvargyaM bhavAgnistimirApahaH |
mAM cha deva kuruShvAgne prathamaM putrama~njasA || 16||

mArkaNDeya uvAcha||

tachChrutvA~Ngiraso vAkyaM jAtavedAstathAkarot |
rAjanbRRihaspatirnAma tasyApya~NgirasaH sutaH || 17||

j~nAtvA prathamajaM taM tu vahnerA~NgirasaM sutam |
upetya devAH paprachChuH kAraNaM tatra bhArata || 18||

sa tu pRRiShTastadA devaistataH kAraNamabravIt |
pratyagRRihNa.nstu devAshcha tadvacho.a~NgirasastadA || 19||

atra nAnAvidhAnagnInpravakShyAmi mahAprabhAn |
karmabhirbahubhiH khyAtAnnAnAtvaM brAhmaNeShviha || 20||

\hrule

\medskip
                  208
\medskip

mArkaNDeya uvAcha||

brahmaNo yastRRitIyastu putraH kurukulodvaha |
tasyApavasutA bhAryA prajAstasyApi me shRRiNu || 1||

bRRihajjyotirbRRihatkIrtirbRRihadbrahmA bRRihanmanAH |
bRRihanmantro bRRihadbhAsastathA rAjanbRRihaspatiH || 2||

prajAsu tAsu sarvAsu rUpeNApratimAbhavat |
devI bhAnumatI nAma prathamA~NgirasaH sutA || 3||

bhUtAnAmeva sarveShAM yasyAM rAgastadAbhavat |
rAgAdrAgeti yAmAhurdvitIyA~NgirasaH sutA || 4||

yAM kapardisutAmAhurdRRishyAdRRishyeti dehinaH |
tanutvAtsA sinIvAlI tRRitIyA~NgirasaH sutA || 5||

pashyatyarchiShmatI bhAbhirhavirbhishcha haviShmatI |
ShaShThIma~NgirasaH kanyAM puNyAmAhurhaviShmatIm || 6||

mahAmakheShvA~NgirasI dIptimatsu mahAmatI |
mahAmatIti vikhyAtA saptamI kathyate sutA || 7||

yAM tu dRRiShTvA bhagavatIM janaH kuhukuhAyate |
ekAna.nsheti yAmAhuH kuhUma~NgirasaH sutAm || 8||

\hrule

\medskip
                  209
\medskip

mArkaNDeya uvAcha||

bRRihaspateshchAndramasI bhAryAbhUdyA yashasvinI |
agnInsAjanayatpuNyAnShaDekAM chApi putrikAm || 1||

AhutiShveva yasyAgnerhaviShAjyaM vidhIyate |
so.agnirbRRihaspateH putraH sha.nyurnAma mahAprabhaH || 2||

chAturmAsyeShu yasyeShTyAmashvamedhe.agrajaH pashuH |
dIpto jvAlairanekAbhairagnireko.atha vIryavAn || 3||

sha.nyorapratimA bhAryA satyA satyA cha dharmajA |
agnistasya suto dIptastisraH kanyAshcha suvratAH || 4||

prathamenAjyabhAgena pUjyate yo.agniradhvare |
agnistasya bharadvAjaH prathamaH putra uchyate || 5||

paurNamAsyeShu sarveShu haviShAjyaM sruvodyatam |
bharato nAmataH so.agnirdvitIyaH sha.nyutaH sutaH || 6||

tisraH kanyA bhavantyanyA yAsAM sa bharataH patiH |
bharatastu sutastasya bharatyekA cha putrikA || 7||

bharato bharatasyAgneH pAvakastu prajApateH |
mahAnatyarthamahitastathA bharatasattama || 8||

bharadvAjasya bhAryA tu vIrA vIrashcha piNDadaH |
prAhurAjyena tasyejyAM somasyeva dvijAH shanaiH || 9||

haviShA yo dvitIyena somena saha yujyate |
rathaprabhU rathadhvAnaH kumbharetAH sa uchyate || 10||

sarayvAM janayatsiddhiM bhAnuM bhAbhiH samAvRRiNot |
AgneyamAnayannityamAhvAneShveSha kathyate || 11||

yastu na chyavate nityaM yashasA varchasA shriyA |
agnirnishchyavano nAma pRRithivIM stauti kevalam || 12||

vipApmA kaluShairmukto vishuddhashchArchiShA jvalan |
vipApo.agniH sutastasya satyaH samayakarmasu || 13||

AkroshatAM hi bhUtAnAM yaH karoti hi niShkRRitim |
agniH sa niShkRRitirnAma shobhayatyabhisevitaH || 14||

anukUjanti yeneha vedanArtAH svayaM janAH |
tasya putraH svano nAma pAvakaH sa rujaskaraH || 15||

yastu vishvasya jagato buddhimAkramya tiShThati |
taM prAhuradhyAtmavido vishvajinnAma pAvakam || 16||

antarAgniH shrito yo hi bhuktaM pachati dehinAm |
sa yaj~ne vishvabhu~NnAma sarvalokeShu bhArata || 17||

brahmachArI yatAtmA cha satataM vipulavrataH |
brAhmaNAH pUjayantyenaM pAkayaj~neShu pAvakam || 18||

prathito gopatirnAma nadI yasyAbhavatpriyA |
tasminsarvANi karmANi kriyante karmakartRRibhiH || 19||

vaDavAmukhaH pibatyambho yo.asau paramadAruNaH |
UrdhvabhAgUrdhvabhA~NnAma kaviH prANAshritastu saH || 20||

udagdvAraM haviryasya gRRihe nityaM pradIyate |
tataH sviShTaM bhavedAjyaM sviShTakRRitparamaH smRRitaH || 21||

yaH prashAnteShu bhUteShu manyurbhavati pAvakaH |
krodhasya tu raso jaj~ne manyatI chAtha putrikA || 22||

svAheti dAruNA krUrA sarvabhUteShu tiShThati || 22||

tridive yasya sadRRisho nAsti rUpeNa kashchana |
atulyatvAtkRRito devairnAmnA kAmastu pAvakaH || 23||

saMharShAddhArayankrodhaM dhanvI sragvI rathe sthitaH |
samare nAshayechChatrUnamogho nAma pAvakaH || 24||

uktho nAma mahAbhAga tribhirukthairabhiShTutaH |
mahAvAchaM tvajanayatsakAmAshvaM hi yaM viduH || 25||

\hrule

\medskip
                  210
\medskip

mArkaNDeya uvAcha||

kAshyapo hyatha vAsiShThaH prANashcha prANaputrakaH |
agnirA~Ngirasashchaiva chyavanastriShuvarchakaH || 1||

acharanta tapastIvraM putrArthe bahuvArShikam |
putraM labhema dharmiShThaM yashasA brahmaNA samam || 2||

mahAvyAhRRitibhirdhyAtaH pa~nchabhistaistadA tvatha |
jaj~ne tejomayo.archiShmAnpa~nchavarNaH prabhAvanaH || 3||

samiddho.agniH shirastasya bAhU sUryanibhau tathA |
tva~Nnetre cha suvarNAbhe kRRiShNe ja~Nghe cha bhArata || 4||

pa~nchavarNaH sa tapasA kRRitastaiH pa~nchabhirjanaiH |
pA~nchajanyaH shruto vede pa~nchava.nshakarastu saH || 5||

dasha varShasahasrANi tapastaptvA mahAtapAH |
janayatpAvakaM ghoraM pitR^INAM sa prajAH sRRijan || 6||

bRRihadrathantaraM mUrdhno vaktrAchcha tarasAharau |
shivaM nAbhyAM balAdindraM vAyvagnI prANato.asRRijat || 7||

bAhubhyAmanudAttau cha vishve bhUtAni chaiva ha |
etAnsRRiShTvA tataH pa~ncha pitR^INAmasRRijatsutAn || 8||

bRRihadUrjasya praNidhiH kAshyapasya bRRihattaraH |
bhAnura~Ngiraso vIraH putro varchasya saubharaH || 9||

prANasya chAnudAttashcha vyAkhyAtAH pa~ncha va.nshajAH |
devAnyaj~namuShashchAnyAnsRRijanpa~nchadashottarAn || 10||

abhImamatibhImaM cha bhImaM bhImabalAbalam |
etAnyaj~namuShaH pa~ncha devAnabhyasRRijattapaH || 11||

sumitraM mitravantaM cha mitraj~naM mitravardhanam |
mitradharmANamityetAndevAnabhyasRRijattapaH || 12||

surapravIraM vIraM cha sukeshaM cha suvarchasam |
surANAmapi hantAraM pa~nchaitAnasRRijattapaH || 13||

trividhaM sa.nsthitA hyete pa~ncha pa~ncha pRRithakpRRithak |
muShNantyatra sthitA hyete svargato yaj~nayAjinaH || 14||

teShAmiShTaM harantyete nighnanti cha mahadbhuvi |
spardhayA havyavAhAnAM nighnantyete haranti cha || 15||

havirvedyAM tadAdAnaM kushalaiH sampravartitam |
tadete nopasarpanti yatra chAgniH sthito bhavet || 16||

chito.agnirudvahanyaj~naM pakShAbhyAM tAnprabAdhate |
mantraiH prashamitA hyete neShTaM muShNanti yaj~niyam || 17||

bRRihadukthatapasyaiva putro bhUmimupAshritaH |
agnihotre hUyamAne pRRithivyAM sadbhirijyate || 18||

rathantarashcha tapasaH putro.agniH paripaThyate |
mitravindAya vai tasya haviradhvaryavo viduH || 19||

mumude paramaprItaH saha putrairmahAyashAH || 19||

\hrule

\medskip
                  211
\medskip

mArkaNDeya uvAcha||

gurubhirniyamairyukto bharato nAma pAvakaH |
agniH puShTimatirnAma tuShTaH puShTiM prayachChati || 1||

bharatyeSha prajAH sarvAstato bharata uchyate || 1||

agniryastu shivo nAma shaktipUjAparashcha saH |
duHkhArtAnAM sa sarveShAM shivakRRitsatataM shivaH || 2||

tapasastu phalaM dRRiShTvA sampravRRiddhaM tapo mahat |
uddhartukAmo matimAnputro jaj~ne pura.ndaraH || 3||

UShmA chaivoShmaNo jaj~ne so.agnirbhUteShu lakShyate |
agnishchApi manurnAma prAjApatyamakArayat || 4||

shambhumagnimatha prAhurbrAhmaNA vedapAragAH |
AvasathyaM dvijAH prAhurdIptamagniM mahAprabham || 5||

UrjaskarAnhavyavAhAnsuvarNasadRRishaprabhAn |
agnistapo hyajanayatpa~ncha yaj~nasutAniha || 6||

prashAnte.agnirmahAbhAga parishrAnto gavAmpatiH |
asurA~njanayanghorAnmartyA.nshchaiva pRRithagvidhAn || 7||

tapasashcha manuM putraM bhAnuM chApya~NgirAsRRijat |
bRRihadbhAnuM tu taM prAhurbrAhmaNA vedapAragAH || 8||

bhAnorbhAryA suprajA tu bRRihadbhAsA tu somajA |
asRRijetAM tu ShaTputrA~nshRRiNu tAsAM prajAvidhim || 9||

durbalAnAM tu bhUtAnAM tanuM yaH samprayachChati |
tamagniM baladaM prAhuH prathamaM bhAnutaH sutam || 10||

yaH prashAnteShu bhUteShu manyurbhavati dAruNaH |
agniH sa manyumAnnAma dvitIyo bhAnutaH sutaH || 11||

darshe cha paurNamAse cha yasyeha haviruchyate |
viShNurnAmeha yo.agnistu dhRRitimAnnAma so.a~NgirAH || 12||

indreNa sahitaM yasya havirAgrayaNaM smRRitam |
agnirAgrayaNo nAma bhAnorevAnvayastu saH || 13||

chAturmAsyeShu nityAnAM haviShAM yo niragrahaH |
chaturbhiH sahitaH putrairbhAnorevAnvayastu saH || 14||

nishAM tvajanayatkanyAmagnIShomAvubhau tathA |
manorevAbhavadbhAryA suShuve pa~ncha pAvakAn || 15||

pUjyate haviShAgryeNa chAturmAsyeShu pAvakaH |
parjanyasahitaH shrImAnagnirvaishvAnarastu saH || 16||

asya lokasya sarvasya yaH patiH paripaThyate |
so.agnirvishvapatirnAma dvitIyo vai manoH sutaH || 17||

tataH sviShTaM bhavedAjyaM sviShTakRRitparamaH smRRitaH || 17||

kanyA sA rohiNI nAma hiraNyakashipoH sutA |
karmaNAsau babhau bhAryA sa vahniH sa prajApatiH || 18||

prANamAshritya yo dehaM pravartayati dehinAm |
tasya saMnihito nAma shabdarUpasya sAdhanaH || 19||

shuklakRRiShNagatirdevo yo bibharti hutAshanam |
akalmaShaH kalmaShANAM kartA krodhAshritastu saH || 20||

kapilaM paramarShiM cha yaM prAhuryatayaH sadA |
agniH sa kapilo nAma sA~NkhyayogapravartakaH || 21||

agniryachChati bhUtAni yena bhUtAni nityadA |
karmasviha vichitreShu so.agraNIrvahniruchyate || 22||

imAnanyAnsamasRRijatpAvakAnprathitAnbhuvi |
agnihotrasya duShTasya prAyashchittArthamulbaNAn || 23||

sa.nspRRisheyuryadAnyonyaM katha~nchidvAyunAgnayaH |
iShTiraShTAkapAlena kAryA vai shuchaye.agnaye || 24||

dakShiNAgniryadA dvAbhyAM sa.nsRRijeta tadA kila |
iShTiraShTAkapAlena kAryA vai vItaye.agnaye || 25||

yadyagnayo hi spRRishyeyurniveshasthA davAgninA |
iShTiraShTAkapAlena kAryA tu shuchaye.agnaye || 26||

agniM rajasvalA chetstrI sa.nspRRishedagnihotrikam |
iShTiraShTAkapAlena kAryA dasyumate.agnaye || 27||

mRRitaH shrUyeta yo jIvanpareyuH pashavo yathA |
iShTiraShTAkapAlena kartavyAbhimate.agnaye || 28||

Arto na juhuyAdagniM trirAtraM yastu brAhmaNaH |
iShTiraShTAkapAlena kAryA syAduttarAgnaye || 29||

darshaM cha paurNamAsaM cha yasya tiShThetpratiShThitam |
iShTiraShTAkapAlena kAryA pathikRRite.agnaye || 30||

sUtikAgniryadA chAgniM sa.nspRRishedagnihotrikam |
iShTiraShTAkapAlena kAryA chAgnimate.agnaye || 31||

\hrule

\medskip
                  212
\medskip

mArkaNDeya uvAcha||

Apasya muditA bhAryA sahasya paramA priyA |
bhUpatirbhuvabhartA cha janayatpAvakaM param || 1||

bhUtAnAM chApi sarveShAM yaM prAhuH pAvakaM patim |
AtmA bhuvanabharteti sAnvayeShu dvijAtiShu || 2||

mahatAM chaiva bhUtAnAM sarveShAmiha yaH patiH |
bhagavAnsa mahAtejA nityaM charati pAvakaH || 3||

agnirgRRihapatirnAma nityaM yaj~neShu pUjyate |
hutaM vahati yo havyamasya lokasya pAvakaH || 4||

apAM garbho mahAbhAgaH sahaputro mahAdbhutaH |
bhUpatirbhuvabhartA cha mahataH patiruchyate || 5||

dahanmRRitAni bhUtAni tasyAgnirbharato.abhavat |
agniShTome cha niyataH kratushreShTho bharasya tu || 6||

AyAntaM niyataM dRRiShTvA praviveshArNavaM bhayAt |
devAstaM nAdhigachChanti mArgamANA yathAdisham || 7||

dRRiShTvA tvagniratharvANaM tato vachanamabravIt |
devAnAM vaha havyaM tvamahaM vIra sudurbalaH || 8||

atharvangachCha madhvakShaM priyametatkuruShva me || 8||

preShya chAgniratharvANamanyaM deshaM tato.agamat |
matsyAstasya samAchakhyuH kruddhastAnagnirabravIt || 9||

bhakShyA vai vividhairbhAvairbhaviShyatha sharIriNAm |
atharvANaM tathA chApi havyavAho.abravIdvachaH || 10||

anunIyamAno.api bhRRishaM devavAkyAddhi tena saH |
naichChadvoDhuM haviH sarvaM sharIraM cha samatyajat || 11||

sa tachCharIraM santyajya pravivesha dharAM tadA |
bhUmiM spRRiShTvAsRRijaddhAtUnpRRithakpRRithagatIva hi || 12||

AsyAtsugandhi tejashcha asthibhyo devadAru cha |
shleShmaNaH sphaTikaM tasya pittAnmarakataM tathA || 13||

yakRRitkRRiShNAyasaM tasya tribhireva babhuH prajAH |
nakhAstasyAbhrapaTalaM shirAjAlAni vidrumam || 14||

sharIrAdvividhAshchAnye dhAtavo.asyAbhavannRRipa || 14||

evaM tyaktvA sharIraM tu parame tapasi sthitaH |
bhRRigva~NgirAdibhirbhUyastapasotthApitastadA || 15||

bhRRishaM jajvAla tejasvI tapasApyAyitaH shikhI |
dRRiShTvA RRiShInbhayAchchApi pravivesha mahArNavam || 16||

tasminnaShTe jagadbhItamatharvANamathAshritam |
archayAmAsurevainamatharvANaM surarShayaH || 17||

atharvA tvasRRijallokAnAtmanAlokya pAvakam |
miShatAM sarvabhUtAnAmunmamAtha mahArNavam || 18||

evamagnirbhagavatA naShTaH pUrvamatharvaNA |
AhUtaH sarvabhUtAnAM havyaM vahati sarvadA || 19||

evaM tvajanayaddhiShNyAnvedoktAnvibudhAnbahUn |
vicharanvividhAndeshAnbhramamANastu tatra vai || 20||

sindhuvarjaM pa~ncha nadyo devikAtha sarasvatI |
ga~NgA cha shatakumbhA cha sharayUrgaNDasAhvayA || 21||

charmaNvatI mahI chaiva medhyA medhAtithistathA |
tAmrAvatI vetravatI nadyastisro.atha kaushikI || 22||

tamasA narmadA chaiva nadI godAvarI tathA |
veNNA praveNI bhImA cha medrathA chaiva bhArata || 23||

bhAratI suprayogA cha kAverI murmurA tathA |
kRRiShNA cha kRRiShNaveNNA cha kapilA shoNa eva cha || 24||

etA nadyastu dhiShNyAnAM mAtaro yAH prakIrtitAH || 24||

adbhutasya priyA bhAryA tasyAH putro viDUrathaH |
yAvantaH pAvakAH proktAH somAstAvanta eva cha || 25||

atreshchApyanvaye jAtA brahmaNo mAnasAH prajAH |
atriH putrAnsraShTukAmastAnevAtmanyadhArayat || 26||

tasya tadbrahmaNaH kAyAnnirharanti hutAshanAH || 26||

evamete mahAtmAnaH kIrtitAste.agnayo mayA |
aprameyA yathotpannAH shrImantastimirApahAH || 27||

adbhutasya tu mAhAtmyaM yathA vedeShu kIrtitam |
tAdRRishaM viddhi sarveShAmeko hyeSha hutAshanaH || 28||

eka evaiSha bhagavAnvij~neyaH prathamo.a~NgirAH |
bahudhA niHsRRitaH kAyAjjyotiShTomaH kraturyathA || 29||

ityeSha va.nshaH sumahAnagnInAM kIrtito mayA |
pAvito vividhairmantrairhavyaM vahati dehinAm || 30||

\hrule

\medskip
                  213
\medskip

mArkaNDeya uvAcha||

agnInAM vividho va.nshaH kIrtitaste mayAnagha |
shRRiNu janma tu kauravya kArttikeyasya dhImataH || 1||

adbhutasyAdbhutaM putraM pravakShyAmyamitaujasam |
jAtaM saptarShibhAryAbhirbrahmaNyaM kIrtivardhanam || 2||

devAsurAH purA yattA vinighnantaH parasparam |
tatrAjayansadA devAndAnavA ghorarUpiNaH || 3||

vadhyamAnaM balaM dRRiShTvA bahushastaiH pura.ndaraH |
svasainyanAyakArthAya chintAmApa bhRRishaM tadA || 4||

devasenAM dAnavairyo bhagnAM dRRiShTvA mahAbalaH |
pAlayedvIryamAshritya sa j~neyaH puruSho mayA || 5||

sa shailaM mAnasaM gatvA dhyAyannarthamimaM bhRRisham |
shushrAvArtasvaraM ghoramatha muktaM striyA tadA || 6||

abhidhAvatu mA kashchitpuruShastrAtu chaiva ha |
patiM cha me pradishatu svayaM vA patirastu me || 7||

pura.ndarastu tAmAha mA bhairnAsti bhayaM tava |
evamuktvA tato.apashyatkeshinaM sthitamagrataH || 8||

kirITinaM gadApANiM dhAtumantamivAchalam |
haste gRRihItvA tAM kanyAmathainaM vAsavo.abravIt || 9||

anAryakarmankasmAttvamimAM kanyAM jihIrShasi |
vajriNaM mAM vijAnIhi viramAsyAH prabAdhanAt || 10||

keshyuvAcha||

visRRijasva tvamevainAM shakraiShA prArthitA mayA |
kShamaM te jIvato gantuM svapuraM pAkashAsana || 11||

mArkaNDeya uvAcha||

evamuktvA gadAM keshI chikShependravadhAya vai |
tAmApatantIM chichCheda madhye vajreNa vAsavaH || 12||

athAsya shailashikharaM keshI kruddho vyavAsRRijat |
tadApatantaM samprekShya shailashRRi~NgaM shatakratuH || 13||

bibheda rAjanvajreNa bhuvi tannipapAta ha || 13||

patatA tu tadA keshI tena shRRi~NgeNa tADitaH |
hitvA kanyAM mahAbhAgAM prAdravadbhRRishapIDitaH || 14||

apayAte.asure tasmi.nstAM kanyAM vAsavo.abravIt |
kAsi kasyAsi kiM cheha kuruShe tvaM shubhAnane || 15||

kanyovAcha||

ahaM prajApateH kanyA devaseneti vishrutA |
bhaginI daityasenA me sA pUrvaM keshinA hRRitA || 16||

sahaivAvAM bhaginyau tu sakhIbhiH saha mAnasam |
AgachChAveha ratyarthamanuj~nApya prajApatim || 17||

nityaM chAvAM prArthayate hartuM keshI mahAsuraH |
ichChatyenaM daityasenA na tvahaM pAkashAsana || 18||

sA hRRitA tena bhagavanmuktAhaM tvadbalena tu |
tvayA devendra nirdiShTaM patimichChAmi durjayam || 19||

indra uvAcha||

mama mAtRRiShvaseyA tvaM mAtA dAkShAyaNI mama |
AkhyAtaM tvahamichChAmi svayamAtmabalaM tvayA || 20||

kanyovAcha||

abalAhaM mahAbAho patistu balavAnmama |
varadAnAtpiturbhAvI surAsuranamaskRRitaH || 21||

indra uvAcha||

kIdRRishaM vai balaM devi patyustava bhaviShyati |
etadichChAmyahaM shrotuM tava vAkyamanindite || 22||

kanyovAcha||

devadAnavayakShANAM kiMnaroragarakShasAm |
jetA sa dRRiShTo duShTAnAM mahAvIryo mahAbalaH || 23||

yastu sarvANi bhUtAni tvayA saha vijeShyati |
sa hi me bhavitA bhartA brahmaNyaH kIrtivardhanaH || 24||

mArkaNDeya uvAcha||

indrastasyA vachaH shrutvA duHkhito.achintayadbhRRisham |
asyA devyAH patirnAsti yAdRRishaM samprabhAShate || 25||

athApashyatsa udaye bhAskaraM bhAskaradyutiH |
somaM chaiva mahAbhAgaM vishamAnaM divAkaram || 26||

amAvAsyAM sampravRRittaM muhUrtaM raudrameva cha |
devAsuraM cha sa~NgrAmaM so.apashyadudaye girau || 27||

lohitaishcha ghanairyuktAM pUrvAM sandhyAM shatakratuH |
apashyallohitodaM cha bhagavAnvaruNAlayam || 28||

bhRRigubhishchA~Ngirobhishcha hutaM mantraiH pRRithagvidhaiH |
havyaM gRRihItvA vahniM cha pravishantaM divAkaram || 29||

parva chaiva chaturvi.nshaM tadA sUryamupasthitam |
tathA dharmagataM raudraM somaM sUryagataM cha tam || 30||

samAlokyaikatAmeva shashino bhAskarasya cha |
samavAyaM tu taM raudraM dRRiShTvA shakro vyachintayat || 31||

eSha raudrashcha sa~NghAto mahAnyuktashcha tejasA |
somasya vahnisUryAbhyAmadbhuto.ayaM samAgamaH || 32||

janayedyaM sutaM somaH so.asyA devyAH patirbhavet || 32||

agnishchaitairguNairyuktaH sarvairagnishcha devatA |
eSha chejjanayedgarbhaM so.asyA devyAH patirbhavet || 33||

evaM sa~nchintya bhagavAnbrahmalokaM tadA gataH |
gRRihItvA devasenAM tAmavandatsa pitAmaham || 34||

uvAcha chAsyA devyAstvaM sAdhu shUraM patiM disha || 34||

brahmovAcha||

yathaitachchintitaM kAryaM tvayA dAnavasUdana |
tathA sa bhavitA garbho balavAnuruvikramaH || 35||

sa bhaviShyati senAnIstvayA saha shatakrato |
asyA devyAH patishchaiva sa bhaviShyati vIryavAn || 36||

mArkaNDeya uvAcha||

etachChrutvA namastasmai kRRitvAsau saha kanyayA |
tatrAbhyagachChaddevendro yatra devarShayo.abhavan || 37||

vasiShThapramukhA mukhyA viprendrAH sumahAvratAH || 37||

bhAgArthaM tapasopAttaM teShAM somaM tathAdhvare |
pipAsavo yayurdevAH shatakratupurogamAH || 38||

iShTiM kRRitvA yathAnyAyaM susamiddhe hutAshane |
juhuvuste mahAtmAno havyaM sarvadivaukasAm || 39||

samAhUto hutavahaH so.adbhutaH sUryamaNDalAt |
viniHsRRityAyayau vahnirvAgyato vidhivatprabhuH || 40||

AgamyAhavanIyaM vai tairdvijairmantrato hutam || 40||

sa tatra vividhaM havyaM pratigRRihya hutAshanaH |
RRiShibhyo bharatashreShTha prAyachChata divaukasAm || 41||

niShkrAma.nshchApyapashyatsa patnIsteShAM mahAtmanAm |
sveShvAshrameShUpaviShTAH snAyantIshcha yathAsukham || 42||

rukmavedinibhAstAstu chandralekhA ivAmalAH |
hutAshanArchipratimAH sarvAstArA ivAdbhutAH || 43||

sa tadgatena manasA babhUva kShubhitendriyaH |
patnIrdRRiShTvA dvijendrANAM vahniH kAmavashaM yayau || 44||

sa bhUyashchintayAmAsa na nyAyyaM kShubhito.asmi yat |
sAdhvIH patnIrdvijendrANAmakAmAH kAmayAmyaham || 45||

naitAH shakyA mayA draShTuM spraShTuM vApyanimittataH |
gArhapatyaM samAvishya tasmAtpashyAmyabhIkShNashaH || 46||

sa.nspRRishanniva sarvAstAH shikhAbhiH kA~nchanaprabhAH |
pashyamAnashcha mumude gArhapatyaM samAshritaH || 47||

niruShya tatra suchiramevaM vahnirvashaM gataH |
manastAsu vinikShipya kAmayAno varA~NganAH || 48||

kAmasantaptahRRidayo dehatyAge sunishchitaH |
alAbhe brAhmaNastrINAmagnirvanamupAgataH || 49||

svAhA taM dakShaduhitA prathamaM kAmayattadA |
sA tasya ChidramanvaichChachchirAtprabhRRiti bhAminI || 50||

apramattasya devasya na chApashyadaninditA || 50||

sA taM j~nAtvA yathAvattu vahniM vanamupAgatam |
tattvataH kAmasantaptaM chintayAmAsa bhAminI || 51||

ahaM saptarShipatnInAM kRRitvA rUpANi pAvakam |
kAmayiShyAmi kAmArtaM tAsAM rUpeNa mohitam || 52||

evaM kRRite prItirasya kAmAvAptishcha me bhavet || 52||

\hrule

\medskip
                  214
\medskip

mArkaNDeya uvAcha||

shivA bhAryA tva~NgirasaH shIlarUpaguNAnvitA |
tasyAH sA prathamaM rUpaM kRRitvA devI janAdhipa || 1||

jagAma pAvakAbhyAshaM taM chovAcha varA~NganA || 1||

mAmagne kAmasantaptAM tvaM kAmayitumarhasi |
kariShyasi na chedevaM mRRitAM mAmupadhAraya || 2||

ahama~Ngiraso bhAryA shivA nAma hutAshana |
sakhIbhiH sahitA prAptA mantrayitvA vinishchayam || 3||

agniruvAcha||

kathaM mAM tvaM vijAnIShe kAmArtamitarAH katham |
yAstvayA kIrtitAH sarvAH saptarShINAM priyAH striyaH || 4||

shivovAcha||

asmAkaM tvaM priyo nityaM bibhImastu vayaM tava |
tvachchittami~Ngitairj~nAtvA preShitAsmi tavAntikam || 5||

maithunAyeha samprAptA kAmaM prAptaM drutaM chara |
mAtaro mAM pratIkShante gamiShyAmi hutAshana || 6||

mArkaNDeya uvAcha||

tato.agnirupayeme tAM shivAM prItimudAyutaH |
prItyA devI cha sa.nyuktA shukraM jagrAha pANinA || 7||

achintayanmamedaM ye rUpaM drakShyanti kAnane |
te brAhmaNInAmanRRitaM doShaM vakShyanti pAvake || 8||

tasmAdetadrakShyamANA garuDI sambhavAmyaham |
vanAnnirgamanaM chaiva sukhaM mama bhaviShyati || 9||

suparNI sA tadA bhUtvA nirjagAma mahAvanAt |
apashyatparvataM shvetaM sharastambaiH susa.nvRRitam || 10||

dRRiShTIviShaiH saptashIrShairguptaM bhogibhiradbhutaiH |
rakShobhishcha pishAchaishcha raudrairbhUtagaNaistathA || 11||

rAkShasIbhishcha sampUrNamanekaishcha mRRigadvijaiH || 11||

sA tatra sahasA gatvA shailapRRiShThaM sudurgamam |
prAkShipatkA~nchane kuNDe shukraM sA tvaritA satI || 12||

shiShTAnAmapi sA devI saptarShINAM mahAtmanAm |
patnIsarUpatAM kRRitvA kAmayAmAsa pAvakam || 13||

divyarUpamarundhatyAH kartuM na shakitaM tayA |
tasyAstapaHprabhAveNa bhartRRishushrUShaNena cha || 14||

ShaTkRRitvastattu nikShiptamagne retaH kurUttama |
tasminkuNDe pratipadi kAminyA svAhayA tadA || 15||

tatskannaM tejasA tatra sambhRRitaM janayatsutam |
RRiShibhiH pUjitaM skannamanayatskandatAM tataH || 16||

ShaTshirA dviguNashrotro dvAdashAkShibhujakramaH |
ekagrIvastvekakAyaH kumAraH samapadyata || 17||

dvitIyAyAmabhivyaktastRRitIyAyAM shishurbabhau |
a~Ngapratya~NgasambhUtashchaturthyAmabhavadguhaH || 18||

lohitAbhreNa mahatA sa.nvRRitaH saha vidyutA |
lohitAbhre sumahati bhAti sUrya ivoditaH || 19||

gRRihItaM tu dhanustena vipulaM lomaharShaNam |
nyastaM yattripuraghnena surArivinikRRintanam || 20||

tadgRRihItvA dhanuHshreShThaM nanAda balavA.nstadA |
saMmohayannivemAnsa trI.NllokAnsacharAcharAn || 21||

tasya taM ninadaM shrutvA mahAmeghaughanisvanam |
utpetaturmahAnAgau chitrashchairAvatashcha ha || 22||

tAvApatantau samprekShya sa bAlArkasamadyutiH |
dvAbhyAM gRRihItvA pANibhyAM shaktiM chAnyena pANinA || 23||

apareNAgnidAyAdastAmrachUDaM bhujena saH || 23||

mahAkAyamupashliShTaM kukkuTaM balinAM varam |
gRRihItvA vyanadadbhImaM chikrIDa cha mahAbalaH || 24||

dvAbhyAM bhujAbhyAM balavAngRRihItvA sha~Nkhamuttamam |
prAdhmApayata bhUtAnAM trAsanaM balinAmapi || 25||

dvAbhyAM bhujAbhyAmAkAshaM bahusho nijaghAna saH |
krIDanbhAti mahAsenastrI.NllokAnvadanaiH piban || 26||

parvatAgre.aprameyAtmA rashmimAnudaye yathA || 26||

sa tasya parvatasyAgre niShaNNo.adbhutavikramaH |
vyalokayadameyAtmA mukhairnAnAvidhairdishaH || 27||

sa pashyanvividhAnbhAvA.nshchakAra ninadaM punaH || 27||

tasya taM ninadaM shrutvA nyapatanbahudhA janAH |
bhItAshchodvignamanasastameva sharaNaM yayuH || 28||

ye tu taM sa.nshritA devaM nAnAvarNAstadA janAH |
tAnapyAhuH pAriShadAnbrAhmaNAH sumahAbalAn || 29||

sa tUtthAya mahAbAhurupasAntvya cha tA~njanAn |
dhanurvikRRiShya vyasRRijadbANA~nshvete mahAgirau || 30||

bibheda sa sharaiH shailaM krau~nchaM himavataH sutam |
tena ha.nsAshcha gRRidhrAshcha meruM gachChanti parvatam || 31||

sa vishIrNo.apatachChailo bhRRishamArtasvarAnruvan |
tasminnipatite tvanye neduH shailA bhRRishaM bhayAt || 32||

sa taM nAdaM bhRRishArtAnAM shrutvApi balinAM varaH |
na prAvyathadameyAtmA shaktimudyamya chAnadat || 33||

sA tadA vipulA shaktiH kShiptA tena mahAtmanA |
bibheda shikharaM ghoraM shvetasya tarasA gireH || 34||

sa tenAbhihato dIno giriH shveto.achalaiH saha |
utpapAta mahIM tyaktvA bhItastasmAnmahAtmanaH || 35||

tataH pravyathitA bhUmirvyashIryata samantataH |
ArtA skandaM samAsAdya punarbalavatI babhau || 36||

parvatAshcha namaskRRitya tameva pRRithivIM gatAH |
athAyamabhajallokaH skandaM shuklasya pa~nchamIm || 37||

\hrule

\medskip
                  215
\medskip

mArkaNDeya uvAcha||

RRiShayastu mahAghorAndRRiShTvotpAtAnpRRithagvidhAn |
akurva~nshAntimudvignA lokAnAM lokabhAvanAH || 1||

nivasanti vane ye tu tasmi.nshchaitrarathe janAH |
te.abruvanneSha no.anarthaH pAvakenAhRRito mahAn || 2||

sa~Ngamya ShaDbhiH patnIbhiH saptarShINAmiti sma ha || 2||

apare garuDImAhustvayAnartho.ayamAhRRitaH |
yairdRRiShTA sA tadA devI tasyA rUpeNa gachChatI || 3||

na tu tatsvAhayA karma kRRitaM jAnAti vai janaH || 3||

suparNI tu vachaH shrutvA mamAyaM tanayastviti |
upagamya shanaiH skandamAhAhaM jananI tava || 4||

atha saptarShayaH shrutvA jAtaM putraM mahaujasam |
tatyajuH ShaTtadA patnIrvinA devImarundhatIm || 5||

ShaDbhireva tadA jAtamAhustadvanavAsinaH |
saptarShInAha cha svAhA mama putro.ayamityuta || 6||

ahaM jAne naitadevamiti rAjanpunaH punaH || 6||

vishvAmitrastu kRRitveShTiM saptarShINAM mahAmuniH |
pAvakaM kAmasantaptamadRRiShTaH pRRiShThato.anvagAt || 7||

tattena nikhilaM sarvamavabuddhaM yathAtatham || 7||

vishvAmitrastu prathamaM kumAraM sharaNaM gataH |
stavaM divyaM samprachakre mahAsenasya chApi saH || 8||

ma~NgalAni cha sarvANi kaumArANi trayodasha |
jAtakarmAdikAstasya kriyAshchakre mahAmuniH || 9||

ShaDvaktrasya tu mAhAtmyaM kukkuTasya cha sAdhanam |
shaktyA devyAH sAdhanaM cha tathA pAriShadAmapi || 10||

vishvAmitrashchakAraitatkarma lokahitAya vai |
tasmAdRRiShiH kumArasya vishvAmitro.abhavatpriyaH || 11||

anvajAnAchcha svAhAyA rUpAnyatvaM mahAmuniH |
abravIchcha munInsarvAnnAparAdhyanti vai striyaH || 12||

shrutvA tu tattvatastasmAtte patnIH sarvato.atyajan || 12||

skandaM shrutvA tato devA vAsavaM sahitAbruvan |
aviShahyabalaM skandaM jahi shakrAshu mAchiram || 13||

yadi vA na niha.nsyenamadyendro.ayaM bhaviShyati |
trailokyaM saMnigRRihyAsmA.nstvAM cha shakra mahAbalaH || 14||

sa tAnuvAcha vyathito bAlo.ayaM sumahAbalaH |
sraShTAramapi lokAnAM yudhi vikramya nAshayet || 15||

sarvAstvadyAbhigachChantu skandaM lokasya mAtaraH |
kAmavIryA ghnantu chainaM tathetyuktvA cha tA yayuH || 16||

tamapratibalaM dRRiShTvA viShaNNavadanAstu tAH |
ashakyo.ayaM vichintyaivaM tameva sharaNaM yayuH || 17||

UchushchApi tvamasmAkaM putro.asmAbhirdhRRitaM jagat |
abhinandasva naH sarvAH prasnutAH snehaviklavAH || 18||

tAH sampUjya mahAsenaH kAmA.nshchAsAM pradAya saH |
apashyadagnimAyAntaM pitaraM balinAM balI || 19||

sa tu sampUjitastena saha mAtRRigaNena ha |
parivArya mahAsenaM rakShamANaH sthitaH sthiram || 20||

sarvAsAM yA tu mAtR^INAM nArI krodhasamudbhavA |
dhAtrI sA putravatskandaM shUlahastAbhyarakShata || 21||

lohitasyodadheH kanyA krUrA lohitabhojanA |
pariShvajya mahAsenaM putravatparyarakShata || 22||

agnirbhUtvA naigameyashChAgavaktro bahuprajaH |
ramayAmAsa shailasthaM bAlaM krIDanakairiva || 23||

\hrule

\medskip
                  216
\medskip

mArkaNDeya uvAcha||

grahAH sopagrahAshchaiva RRiShayo mAtarastathA |
hutAshanamukhAshchApi dIptAH pAriShadAM gaNAH || 1||

ete chAnye cha bahavo ghorAstridivavAsinaH |
parivArya mahAsenaM sthitA mAtRRigaNaiH saha || 2||

sa.ndigdhaM vijayaM dRRiShTvA vijayepsuH sureshvaraH |
AruhyairAvataskandhaM prayayau daivataiH saha || 3||

vijighA.nsurmahAsenamindrastUrNataraM yayau || 3||

ugraM tachcha mahAvegaM devAnIkaM mahAprabham |
vichitradhvajasaMnAhaM nAnAvAhanakArmukam || 4||

pravarAmbarasa.nvItaM shriyA juShTamala~NkRRitam || 4||

vijighA.nsuM tadAyAntaM kumAraH shakramabhyayAt |
vinadanpathi shakrastu drutaM yAti mahAbalaH || 5||

saMharShayandevasenAM jighA.nsuH pAvakAtmajam || 5||

sampUjyamAnastridashaistathaiva paramarShibhiH |
samIpamupasamprAptaH kArttikeyasya vAsavaH || 6||

siMhanAdaM tatashchakre deveshaH sahitaH suraiH |
guho.api shabdaM taM shrutvA vyanadatsAgaro yathA || 7||

tasya shabdena mahatA samuddhUtodadhiprabham |
babhrAma tatra tatraiva devasainyamachetanam || 8||

jighA.nsUnupasamprAptAndevAndRRiShTvA sa pAvakiH |
visasarja mukhAtkruddhaH pravRRiddhAH pAvakArchiShaH || 9||

tA devasainyAnyadahanveShTamAnAni bhUtale || 9||

te pradIptashirodehAH pradIptAyudhavAhanAH |
prachyutAH sahasA bhAnti chitrAstArAgaNA iva || 10||

dahyamAnAH prapannAste sharaNaM pAvakAtmajam |
devA vajradharaM tyaktvA tataH shAntimupAgatAH || 11||

tyakto devaistataH skande vajraM shakro.abhyavAsRRijat |
tadvisRRiShTaM jaghAnAshu pArshvaM skandasya dakShiNam || 12||

bibheda cha mahArAja pArshvaM tasya mahAtmanaH || 12||

vajraprahArAtskandasya sa~njAtaH puruSho.aparaH |
yuvA kA~nchanasaMnAhaH shaktidhRRigdivyakuNDalaH || 13||

yadvajravishanAjjAto vishAkhastena so.abhavat || 13||

taM jAtamaparaM dRRiShTvA kAlAnalasamadyutim |
bhayAdindrastataH skandaM prA~njaliH sharaNaM gataH || 14||

tasyAbhayaM dadau skandaH sahasainyasya sattama |
tataH prahRRiShTAstridashA vAditrANyabhyavAdayan || 15||

\hrule

\medskip
                  217
\medskip

mArkaNDeya uvAcha||

skandasya pArShadAnghorA~nshRRiNuShvAdbhutadarshanAn |
vajraprahArAtskandasya jaj~nustatra kumArakAH || 1||

ye haranti shishU~njAtAngarbhasthA.nshchaiva dAruNAH || 1||

vajraprahArAtkanyAshcha jaj~nire.asya mahAbalAH |
kumArAshcha vishAkhaM taM pitRRitve samakalpayan || 2||

sa bhUtvA bhagavAnsa~Nkhye rakSha.nshChAgamukhastadA |
vRRitaH kanyAgaNaiH sarvairAtmanInaishcha putrakaiH || 3||

mAtR^INAM prekShatInAM cha bhadrashAkhashcha kaushalaH |
tataH kumArapitaraM skandamAhurjanA bhuvi || 4||

rudramagnimumAM svAhAM pradesheShu mahAbalAm |
yajanti putrakAmAshcha putriNashcha sadA janAH || 5||

yAstAstvajanayatkanyAstapo nAma hutAshanaH |
kiM karomIti tAH skandaM samprAptAH samabhAShata || 6||

mAtara UchuH||

bhavema sarvalokasya vayaM mAtara uttamAH |
prasAdAttava pUjyAshcha priyametatkuruShva naH || 7||

mArkaNDeya uvAcha||

so.abravIdbADhamityevaM bhaviShyadhvaM pRRithagvidhAH |
ashivAshcha shivAshchaiva punaH punarudAradhIH || 8||

tataH sa~Nkalpya putratve ska.ndaM mAtRRigaNo.agamat |
kAkI cha halimA chaiva rudrAtha bRRihalI tathA || 9||

AryA palAlA vai mitrA saptaitAH shishumAtaraH || 9||

etAsAM vIryasampannaH shishurnAmAtidAruNaH |
skandaprasAdajaH putro lohitAkSho bhaya~NkaraH || 10||

eSha vIrAShTakaH proktaH skandamAtRRigaNodbhavaH |
ChAgavaktreNa sahito navakaH parikIrtyate || 11||

ShaShThaM ChAgamayaM vaktraM skandasyaiveti viddhi tat |
ShaTshiro.abhyantaraM rAjannityaM mAtRRigaNArchitam || 12||

ShaNNAM tu pravaraM tasya shIrShANAmiha shabdyate |
shaktiM yenAsRRijaddivyAM bhadrashAkha iti sma ha || 13||

ityetadvividhAkAraM vRRittaM shuklasya pa~nchamIm |
tatra yuddhaM mahAghoraM vRRittaM ShaShThyAM janAdhipa || 14||

\hrule

\medskip
                  218
\medskip

mArkaNDeya uvAcha||

upaviShTaM tataH skandaM hiraNyakavachasrajam |
hiraNyachUDamukuTaM hiraNyAkShaM mahAprabham || 1||

lohitAmbarasa.nvItaM tIkShNadaMShTraM manoramam |
sarvalakShaNasampannaM trailokyasyApi supriyam || 2||

tatastaM varadaM shUraM yuvAnaM mRRiShTakuNDalam |
abhajatpadmarUpA shrIH svayameva sharIriNI || 3||

shriyA juShTaH pRRithuyashAH sa kumAravarastadA |
niShaNNo dRRishyate bhUtaiH paurNamAsyAM yathA shashI || 4||

apUjayanmahAtmAno brAhmaNAstaM mahAbalam |
idamAhustadA chaiva skandaM tatra maharShayaH || 5||

hiraNyavarNa bhadraM te lokAnAM sha~Nkaro bhava |
tvayA ShaDrAtrajAtena sarve lokA vashIkRRitAH || 6||

abhayaM cha punardattaM tvayaivaiShAM surottama |
tasmAdindro bhavAnastu trailokyasyAbhaya~NkaraH || 7||

skanda uvAcha||

kimindraH sarvalokAnAM karotIha tapodhanAH |
kathaM devagaNA.nshchaiva pAti nityaM sureshvaraH || 8||

RRiShaya UchuH||

indro dishati bhUtAnAM balaM tejaH prajAH sukham |
tuShTaH prayachChati tathA sarvAndAyAnsureshvaraH || 9||

durvRRittAnAM saMharati vRRittasthAnAM prayachChati |
anushAsti cha bhUtAni kAryeShu balasUdanaH || 10||

asUrye cha bhavetsUryastathAchandre cha chandramAH |
bhavatyagnishcha vAyushcha pRRithivyApashcha kAraNaiH || 11||

etadindreNa kartavyamindre hi vipulaM balam |
tvaM cha vIra balashreShThastasmAdindro bhavasva naH || 12||

shakra uvAcha||

bhavasvendro mahAbAho sarveShAM naH sukhAvahaH |
abhiShichyasva chaivAdya prAptarUpo.asi sattama || 13||

skanda uvAcha||

shAdhi tvameva trailokyamavyagro vijaye rataH |
ahaM te ki~NkaraH shakra na mamendratvamIpsitam || 14||

shakra uvAcha||

balaM tavAdbhutaM vIra tvaM devAnAmarI~njahi |
avaj~nAsyanti mAM lokA vIryeNa tava vismitAH || 15||

indratve.api sthitaM vIra balahInaM parAjitam |
Avayoshcha mitho bhede prayatiShyantyatandritAH || 16||

bhedite cha tvayi vibho loko dvaidhamupeShyati |
dvidhAbhUteShu lokeShu nishchiteShvAvayostathA || 17||

vigrahaH sampravarteta bhUtabhedAnmahAbala || 17||

tatra tvaM mAM raNe tAta yathAshraddhaM vijeShyasi |
tasmAdindro bhavAnadya bhavitA mA vichAraya || 18||

skanda uvAcha||

tvameva rAjA bhadraM te trailokyasya mamaiva cha |
karomi kiM cha te shakra shAsanaM tadbravIhi me || 19||

shakra uvAcha||

yadi satyamidaM vAkyaM nishchayAdbhAShitaM tvayA |
yadi vA shAsanaM skanda kartumichChasi me shRRiNu || 20||

abhiShichyasva devAnAM senApatye mahAbala |
ahamindro bhaviShyAmi tava vAkyAnmahAbala || 21||

skanda uvAcha||

dAnavAnAM vinAshAya devAnAmarthasiddhaye |
gobrAhmaNasya trANArthaM senApatye.abhiShi~ncha mAm || 22||

mArkaNDeya uvAcha||

so.abhiShikto maghavatA sarvairdevagaNaiH saha |
atIva shushubhe tatra pUjyamAno maharShibhiH || 23||

tasya tatkA~nchanaM ChatraM dhriyamANaM vyarochata |
yathaiva susamiddhasya pAvakasyAtmamaNDalam || 24||

vishvakarmakRRitA chAsya divyA mAlA hiraNmayI |
AbaddhA tripuraghnena svayameva yashasvinA || 25||

Agamya manujavyAghra saha devyA parantapa |
archayAmAsa suprIto bhagavAngovRRiShadhvajaH || 26||

rudramagniM dvijAH prAhU rudrasUnustatastu saH |
rudreNa shukramutsRRiShTaM tachChvetaH parvato.abhavat || 27||

pAvakasyendriyaM shvete kRRittikAbhiH kRRitaM nage || 27||

pUjyamAnaM tu rudreNa dRRiShTvA sarve divaukasaH |
rudrasUnuM tataH prAhurguhaM guNavatAM varam || 28||

anupravishya rudreNa vahniM jAto hyayaM shishuH |
tatra jAtastataH skando rudrasUnustato.abhavat || 29||

rudrasya vahneH svAhAyAH ShaNNAM strINAM cha tejasA |
jAtaH skandaH surashreShTho rudrasUnustato.abhavat || 30||

araje vAsasI rakte vasAnaH pAvakAtmajaH |
bhAti dIptavapuH shrImAnraktAbhrAbhyAmivA.nshumAn || 31||

kukkuTashchAgninA dattastasya keturala~NkRRitaH |
rathe samuchChrito bhAti kAlAgniriva lohitaH || 32||

vivesha kavachaM chAsya sharIraM sahajaM tataH |
yudhyamAnasya devasya prAdurbhavati tatsadA || 33||

shaktirvarma balaM tejaH kAntatvaM satyamakShatiH |
brahmaNyatvamasaMmoho bhaktAnAM parirakShaNam || 34||

nikRRintanaM cha shatrUNAM lokAnAM chAbhirakShaNam |
skandena saha jAtAni sarvANyeva janAdhipa || 35||

evaM devagaNaiH sarvaiH so.abhiShiktaH svala~NkRRitaH |
babhau pratItaH sumanAH paripUrNendudarshanaH || 36||

iShTaiH svAdhyAyaghoShaishcha devatUryaravairapi |
devagandharvagItaishcha sarvairapsarasAM gaNaiH || 37||

etaishchAnyaishcha vividhairhRRiShTatuShTairala~NkRRitaiH |
krIDanniva tadA devairabhiShiktaH sa pAvakiH || 38||

abhiShiktaM mahAsenamapashyanta divaukasaH |
vinihatya tamaH sUryaM yathehAbhyuditaM tathA || 39||

athainamabhyayuH sarvA devasenAH sahasrashaH |
asmAkaM tvaM patiriti bruvANAH sarvatodisham || 40||

tAH samAsAdya bhagavAnsarvabhUtagaNairvRRitaH |
architashcha stutashchaiva sAntvayAmAsa tA api || 41||

shatakratushchAbhiShichya skandaM senApatiM tadA |
sasmAra tAM devasenAM yA sA tena vimokShitA || 42||

ayaM tasyAH patirnUnaM vihito brahmaNA svayam |
iti chintyAnayAmAsa devasenAM svala~NkRRitAm || 43||

skandaM chovAcha balabhidiyaM kanyA surottama |
ajAte tvayi nirdiShTA tava patnI svayambhuvA || 44||

tasmAttvamasyA vidhivatpANiM mantrapuraskRRitam |
gRRihANa dakShiNaM devyAH pANinA padmavarchasam || 45||

evamuktaH sa jagrAha tasyAH pANiM yathAvidhi |
bRRihaspatirmantravidhiM jajApa cha juhAva cha || 46||

evaM skandasya mahiShIM devasenAM vidurbudhAH |
ShaShThIM yAM brAhmaNAH prAhurlakShmImAshAM sukhapradAm || 47||

sinIvAlIM kuhUM chaiva sadvRRittimaparAjitAm || 47||

yadA skandaH patirlabdhaH shAshvato devasenayA |
tadA tamAshrayallakShmIH svayaM devI sharIriNI || 48||

shrIjuShTaH pa~nchamIM skandastasmAchChrIpa~nchamI smRRitA |
ShaShThyAM kRRitArtho.abhUdyasmAttasmAtShaShThI mahAtithiH || 49||

\hrule

\medskip
                  219
\medskip

mArkaNDeya uvAcha||

shriyA juShTaM mahAsenaM devasenApatiM kRRitam |
saptarShipatnyaH ShaDdevyastatsakAshamathAgaman || 1||

RRiShibhiH samparityaktA dharmayuktA mahAvratAH |
drutamAgamya chochustA devasenApatiM prabhum || 2||

vayaM putra parityaktA bhartRRibhirdevasaMmitaiH |
akAraNAdruShA tAta puNyasthAnAtparichyutAH || 3||

asmAbhiH kila jAtastvamiti kenApyudAhRRitam |
asatyametatsa.nshrutya tasmAnnastrAtumarhasi || 4||

akShayashcha bhavetsvargastvatprasAdAddhi naH prabho |
tvAM putraM chApyabhIpsAmaH kRRitvaitadanRRiNo bhava || 5||

skanda uvAcha||

mAtaro hi bhavatyo me suto vo.ahamaninditAH |
yachchAbhIpsatha tatsarvaM sambhaviShyati vastathA || 6||

mArkaNDeya uvAcha||

evamukte tataH shakraM kiM kAryamiti so.abravIt |
uktaH skandena brUhIti so.abravIdvAsavastataH || 7||

abhijitspardhamAnA tu rohiNyA kanyasI svasA |
ichChantI jyeShThatAM devI tapastaptuM vanaM gatA || 8||

tatra mUDho.asmi bhadraM te nakShatraM gaganAchchyutam |
kAlaM tvimaM paraM skanda brahmaNA saha chintaya || 9||

dhaniShThAdistadA kAlo brahmaNA parinirmitaH |
rohiNyAdyo.abhavatpUrvamevaM sa~NkhyA samAbhavat || 10||

evamukte tu shakreNa tridivaM kRRittikA gatAH |
nakShatraM shakaTAkAraM bhAti tadvahnidaivatam || 11||

vinatA chAbravItskandaM mama tvaM piNDadaH sutaH |
ichChAmi nityamevAhaM tvayA putra sahAsitum || 12||

skanda uvAcha||

evamastu namaste.astu putrasnehAtprashAdhi mAm |
snuShayA pUjyamAnA vai devi vatsyasi nityadA || 13||

mArkaNDeya uvAcha||

atha mAtRRigaNaH sarvaH skandaM vachanamabravIt |
vayaM sarvasya lokasya mAtaraH kavibhiH stutAH || 14||

ichChAmo mAtarastubhyaM bhavituM pUjayasva naH || 14||

skanda uvAcha||

mAtarastu bhavatyo me bhavatInAmahaM sutaH |
uchyatAM yanmayA kAryaM bhavatInAmathepsitam || 15||

mAtara UchuH||

yAstu tA mAtaraH pUrvaM lokasyAsya prakalpitAH |
asmAkaM tadbhavetsthAnaM tAsAM chaiva na tadbhavet || 16||

bhavema pUjyA lokasya na tAH pUjyAH surarShabha |
prajAsmAkaM hRRitAstAbhistvatkRRite tAH prayachCha naH || 17||

skanda uvAcha||

dattAH prajA na tAH shakyA bhavatIbhirniShevitum |
anyAM vaH kAM prayachChAmi prajAM yAM manasechChatha || 18||

mAtara UchuH||

ichChAma tAsAM mAtR^INAM prajA bhoktuM prayachCha naH |
tvayA saha pRRithagbhUtA ye cha tAsAmatheshvarAH || 19||

skanda uvAcha||

prajA vo dadmi kaShTaM tu bhavatIbhirudAhRRitam |
parirakShata bhadraM vaH prajAH sAdhu namaskRRitAH || 20||

mAtara UchuH||

parirakShAma bhadraM te prajAH skanda yathechChasi |
tvayA no rochate skanda sahavAsashchiraM prabho || 21||

skanda uvAcha||

yAvatShoDasha varShANi bhavanti taruNAH prajAH |
prabAdhata manuShyANAM tAvadrUpaiH pRRithagvidhaiH || 22||

ahaM cha vaH pradAsyAmi raudramAtmAnamavyayam |
paramaM tena sahitA sukhaM vatsyatha pUjitAH || 23||

mArkaNDeya uvAcha||

tataH sharIrAtskandasya puruShaH kA~nchanaprabhaH |
bhoktuM prajAH sa martyAnAM niShpapAta mahAbalaH || 24||

apatatsa tadA bhUmau visa~nj~no.atha kShudhAnvitaH |
skandena so.abhyanuj~nAto raudrarUpo.abhavadgrahaH || 25||

skandApasmAramityAhurgrahaM taM dvijasattamAH || 25||

vinatA tu mahAraudrA kathyate shakunigrahaH |
pUtanAM rAkShasIM prAhustaM vidyAtpUtanAgraham || 26||

kaShTA dAruNarUpeNa ghorarUpA nishAcharI |
pishAchI dAruNAkArA kathyate shItapUtanA || 27||

garbhAnsA mAnuShINAM tu harate ghoradarshanA || 27||

aditiM revatIM prAhurgrahastasyAstu raivataH |
so.api bAlA~nshishUnghoro bAdhate vai mahAgrahaH || 28||

daityAnAM yA ditirmAtA tAmAhurmukhamaNDikAm |
atyarthaM shishumA.nsena samprahRRiShTA durAsadA || 29||

kumArAshcha kumAryashcha ye proktAH skandasambhavAH |
te.api garbhabhujaH sarve kauravya sumahAgrahAH || 30||

tAsAmeva kumArINAM patayaste prakIrtitAH |
aj~nAyamAnA gRRihNanti bAlakAnraudrakarmiNaH || 31||

gavAM mAtA tu yA prAj~naiH kathyate surabhirnRRipa |
shakunistAmathAruhya saha bhu~Nkte shishUnbhuvi || 32||

saramA nAma yA mAtA shunAM devI janAdhipa |
sApi garbhAnsamAdatte mAnuShINAM sadaiva hi || 33||

pAdapAnAM cha yA mAtA kara~njanilayA hi sA |
kara~nje tAM namasyanti tasmAtputrArthino narAH || 34||

ime tvaShTAdashAnye vai grahA mA.nsamadhupriyAH |
dvipa~ncharAtraM tiShThanti satataM sUtikAgRRihe || 35||

kadrUH sUkShmavapurbhUtvA garbhiNIM pravishedyadA |
bhu~Nkte sA tatra taM garbhaM sA tu nAgaM prasUyate || 36||

gandharvANAM tu yA mAtA sA garbhaM gRRihya gachChati |
tato vilInagarbhA sA mAnuShI bhuvi dRRishyate || 37||

yA janitrI tvapsarasAM garbhamAste pragRRihya sA |
upaviShTaM tato garbhaM kathayanti manIShiNaH || 38||

lohitasyodadheH kanyA dhAtrI skandasya sA smRRitA |
lohitAyanirityevaM kadambe sA hi pUjyate || 39||

puruSheShu yathA rudrastathAryA pramadAsvapi |
AryA mAtA kumArasya pRRithakkAmArthamijyate || 40||

evamete kumArANAM mayA proktA mahAgrahAH |
yAvatShoDasha varShANi ashivAste shivAstataH || 41||

ye cha mAtRRigaNAH proktAH puruShAshchaiva ye grahAH |
sarve skandagrahA nAma j~neyA nityaM sharIribhiH || 42||

teShAM prashamanaM kAryaM snAnaM dhUpamathA~njanam |
balikarmopahArashcha skandasyejyA visheShataH || 43||

evamete.architAH sarve prayachChanti shubhaM nRRiNAm |
AyurvIryaM cha rAjendra samyakpUjAnamaskRRitAH || 44||

UrdhvaM tu ShoDashAdvarShAdye bhavanti grahA nRRiNAm |
tAnahaM sampravakShyAmi namaskRRitya maheshvaram || 45||

yaH pashyati naro devA~njAgradvA shayito.api vA |
unmAdyati sa tu kShipraM taM tu devagrahaM viduH || 46||

AsInashcha shayAnashcha yaH pashyati naraH pitR^In |
unmAdyati sa tu kShipraM sa j~neyastu pitRRigrahaH || 47||

avamanyati yaH siddhAnkruddhAshchApi shapanti yam |
unmAdyati sa tu kShipraM j~neyaH siddhagrahastu saH || 48||

upAghrAti cha yo gandhAnrasA.nshchApi pRRithagvidhAn |
unmAdyati sa tu kShipraM sa j~neyo rAkShaso grahaH || 49||

gandharvAshchApi yaM divyAH sa.nspRRishanti naraM bhuvi |
unmAdyati sa tu kShipraM graho gAndharva eva saH || 50||

Avishanti cha yaM yakShAH puruShaM kAlaparyaye |
unmAdyati sa tu kShipraM j~neyo yakShagrahastu saH || 51||

adhirohanti yaM nityaM pishAchAH puruShaM kvachit |
unmAdyati sa tu kShipraM paishAchaM taM grahaM viduH || 52||

yasya doShaiH prakupitaM chittaM muhyati dehinaH |
unmAdyati sa tu kShipraM sAdhanaM tasya shAstrataH || 53||

vaiklavyAchcha bhayAchchaiva ghorANAM chApi darshanAt |
unmAdyati sa tu kShipraM sattvaM tasya tu sAdhanam || 54||

kashchitkrIDitukAmo vai bhoktukAmastathAparaH |
abhikAmastathaivAnya ityeSha trividho grahaH || 55||

yAvatsaptativarShANi bhavantyete grahA nRRiNAm |
ataH paraM dehinAM tu grahatulyo bhavejjvaraH || 56||

aprakIrNendriyaM dAntaM shuchiM nityamatandritam |
AstikaM shraddadhAnaM cha varjayanti sadA grahAH || 57||

ityeSha te grahoddesho mAnuShANAM prakIrtitaH |
na spRRishanti grahA bhaktAnnarAndevaM maheshvaram || 58||

\hrule

\medskip
                  220
\medskip

mArkaNDeya uvAcha||

yadA skandena mAtR^INAmevametatpriyaM kRRitam |
athainamabravItsvAhA mama putrastvamaurasaH || 1||

ichChAmyahaM tvayA dattAM prItiM paramadurlabhAm |
tAmabravIttataH skandaH prItimichChasi kIdRRishIm || 2||

svAhovAcha||

dakShasyAhaM priyA kanyA svAhA nAma mahAbhuja |
bAlyAtprabhRRiti nityaM cha jAtakAmA hutAshane || 3||

na cha mAM kAminIM putra samyagjAnAti pAvakaH |
ichChAmi shAshvataM vAsaM vastuM putra sahAgninA || 4||

skanda uvAcha||

havyaM kavyaM cha yatki~nchiddvijA mantrapuraskRRitam |
hoShyantyagnau sadA devi svAhetyuktvA samudyatam || 5||

adya prabhRRiti dAsyanti suvRRittAH satpathe sthitAH |
evamagnistvayA sArdhaM sadA vatsyati shobhane || 6||

mArkaNDeya uvAcha||

evamuktA tataH svAhA tuShTA skandena pUjitA |
pAvakena samAyuktA bhartrA skandamapUjayat || 7||

tato brahmA mahAsenaM prajApatirathAbravIt |
abhigachCha mahAdevaM pitaraM tripurArdanam || 8||

rudreNAgniM samAvishya svAhAmAvishya chomayA |
hitArthaM sarvalokAnAM jAtastvamaparAjitaH || 9||

umAyonyAM cha rudreNa shukraM siktaM mahAtmanA |
Aste girau nipatitaM mi~njikAmi~njikaM yataH || 10||

sambhUtaM lohitode tu shukrasheShamavApatat |
sUryarashmiShu chApyanyadanyachchaivApatadbhuvi || 11||

AsaktamanyadvRRikSheShu tadevaM pa~nchadhApatat || 11||

ta ete vividhAkArA gaNA j~neyA manIShibhiH |
tava pAriShadA ghorA ya ete pishitAshanAH || 12||

evamastviti chApyuktvA mahAseno maheshvaram |
apUjayadameyAtmA pitaraM pitRRivatsalaH || 13||

arkapuShpaistu te pa~ncha gaNAH pUjyA dhanArthibhiH |
vyAdhiprashamanArthaM cha teShAM pUjAM samAcharet || 14||

mi~njikAmi~njikaM chaiva mithunaM rudrasambhavam |
namaskAryaM sadaiveha bAlAnAM hitamichChatA || 15||

striyo mAnuShamA.nsAdA vRRiddhikA nAma nAmataH |
vRRikSheShu jAtAstA devyo namaskAryAH prajArthibhiH || 16||

evamete pishAchAnAmasa~NkhyeyA gaNAH smRRitAH |
ghaNTAyAH sapatAkAyAH shRRiNu me sambhavaM nRRipa || 17||

airAvatasya ghaNTe dve vaijayantyAviti shrute |
guhasya te svayaM datte shakreNAnAyya dhImatA || 18||

ekA tatra vishAkhasya ghaNTA skandasya chAparA |
patAkA kArttikeyasya vishAkhasya cha lohitA || 19||

yAni krIDanakAnyasya devairdattAni vai tadA |
taireva ramate devo mahAseno mahAbalaH || 20||

sa sa.nvRRitaH pishAchAnAM gaNairdevagaNaistathA |
shushubhe kA~nchane shaile dIpyamAnaH shriyA vRRitaH || 21||

tena vIreNa shushubhe sa shailaH shubhakAnanaH |
AdityenevA.nshumatA mandarashchArukandaraH || 22||

santAnakavanaiH phullaiH karavIravanairapi |
pArijAtavanaishchaiva japAshokavanaistathA || 23||

kadambataruShaNDaishcha divyairmRRigagaNairapi |
divyaiH pakShigaNaishchaiva shushubhe shvetaparvataH || 24||

tatra devagaNAH sarve sarve chaiva maharShayaH |
meghatUryaravAshchaiva kShubdhodadhisamasvanAH || 25||

tatra divyAshcha gandharvA nRRityantyapsarasastathA |
hRRiShTAnAM tatra bhUtAnAM shrUyate ninado mahAn || 26||

evaM sendraM jagatsarvaM shvetaparvatasa.nsthitam |
prahRRiShTaM prekShate skandaM na cha glAyati darshanAt || 27||

\hrule

\medskip
                  221
\medskip

mArkaNDeya uvAcha||

yadAbhiShikto bhagavAnsenApatyena pAvakiH |
tadA samprasthitaH shrImAnhRRiShTo bhadravaTaM haraH || 1||

rathenAdityavarNena pArvatyA sahitaH prabhuH || 1||

sahasraM tasya siMhAnAM tasminyuktaM rathottame |
utpapAta divaM shubhraM kAlenAbhiprachoditaH || 2||

te pibanta ivAkAshaM trAsayantashcharAcharAn |
siMhA nabhasyagachChanta nadantashchArukesarAH || 3||

tasminrathe pashupatiH sthito bhAtyumayA saha |
vidyutA sahitaH sUryaH sendrachApe ghane yathA || 4||

agratastasya bhagavAndhanesho guhyakaiH saha |
AsthAya ruchiraM yAti puShpakaM naravAhanaH || 5||

airAvataM samAsthAya shakrashchApi suraiH saha |
pRRiShThato.anuyayau yAntaM varadaM vRRiShabhadhvajam || 6||

jambhakairyakSharakShobhiH sragvibhiH samala~NkRRitaH |
yAtyamogho mahAyakSho dakShiNaM pakShamAsthitaH || 7||

tasya dakShiNato devA marutashchitrayodhinaH |
gachChanti vasubhiH sArdhaM rudraishcha saha sa~NgatAH || 8||

yamashcha mRRityunA sArdhaM sarvataH parivAritaH |
ghorairvyAdhishatairyAti ghorarUpavapustathA || 9||

yamasya pRRiShThatashchaiva ghorastrishikharaH shitaH |
vijayo nAma rudrasya yAti shUlaH svala~NkRRitaH || 10||

tamugrapAsho varuNo bhagavAnsalileshvaraH |
parivArya shanairyAti yAdobhirvividhairvRRitaH || 11||

pRRiShThato vijayasyApi yAti rudrasya paTTishaH |
gadAmusalashaktyAdyairvRRitaH praharaNottamaiH || 12||

paTTishaM tvanvagAdrAja.nshChatraM raudraM mahAprabham |
kamaNDalushchApyanu taM maharShigaNasa.nvRRitaH || 13||

tasya dakShiNato bhAti daNDo gachCha~nshriyA vRRitaH |
bhRRigva~NgirobhiH sahito devaishchApyabhipUjitaH || 14||

eShAM tu pRRiShThato rudro vimale syandane sthitaH |
yAti saMharShayansarvA.nstejasA tridivaukasaH || 15||

RRiShayashchaiva devAshcha gandharvA bhujagAstathA |
nadyo nadA drumAshchaiva tathaivApsarasAM gaNAH || 16||

nakShatrANi grahAshchaiva devAnAM shishavashcha ye |
striyashcha vividhAkArA yAnti rudrasya pRRiShThataH || 17||

sRRijantyaH puShpavarShANi chArurUpA varA~NganAH || 17||

parjanyashchApyanuyayau namaskRRitya pinAkinam |
ChatraM tu pANDuraM somastasya mUrdhanyadhArayat || 18||

chAmare chApi vAyushcha gRRihItvAgnishcha viShThitau || 18||

shakrashcha pRRiShThatastasya yAti rAja~nshriyA vRRitaH |
saha rAjarShibhiH sarvaiH stuvAno vRRiShaketanam || 19||

gaurI vidyAtha gAndhArI keshinI mitrasAhvayA |
sAvitryA saha sarvAstAH pArvatyA yAnti pRRiShThataH || 20||

tatra vidyAgaNAH sarve ye kechitkavibhiH kRRitAH |
yasya kurvanti vachanaM sendrA devAshchamUmukhe || 21||

sa gRRihItvA patAkAM tu yAtyagre rAkShaso grahaH |
vyApRRitastu shmashAne yo nityaM rudrasya vai sakhA || 22||

pi~Ngalo nAma yakShendro lokasyAnandadAyakaH || 22||

ebhiH sa sahitastatra yayau devo yathAsukham |
agrataH pRRiShThatashchaiva na hi tasya gatirdhruvA || 23||

rudraM satkarmabhirmartyAH pUjayantIha daivatam |
shivamityeva yaM prAhurIshaM rudraM pinAkinam || 24||

bhAvaistu vividhAkAraiH pUjayanti maheshvaram || 24||

devasenApatistvevaM devasenAbhirAvRRitaH |
anugachChati deveshaM brahmaNyaH kRRittikAsutaH || 25||

athAbravInmahAsenaM mahAdevo bRRihadvachaH |
saptamaM mArutaskandhaM rakSha nityamatandritaH || 26||

skanda uvAcha||

saptamaM mArutaskandhaM pAlayiShyAmyahaM prabho |
yadanyadapi me kAryaM deva tadvada mAchiram || 27||

rudra uvAcha||

kAryeShvahaM tvayA putra sa.ndraShTavyaH sadaiva hi |
darshanAnmama bhaktyA cha shreyaH paramavApsyasi || 28||

mArkaNDeya uvAcha||

ityuktvA visasarjainaM pariShvajya maheShvaraH |
visarjite tataH skande babhUvautpAtikaM mahat || 29||

sahasaiva mahArAja devAnsarvAnpramohayat || 29||

jajvAla khaM sanakShatraM pramUDhaM bhuvanaM bhRRisham |
chachAla vyanadachchorvI tamobhUtaM jagatprabho || 30||

tatastaddAruNaM dRRiShTvA kShubhitaH sha~NkarastadA |
umA chaiva mahAbhAgA devAshcha samaharShayaH || 31||

tatasteShu pramUDheShu parvatAmbudasaMnibham |
nAnApraharaNaM ghoramadRRishyata mahadbalam || 32||

taddhi ghoramasa~NkhyeyaM garjachcha vividhA giraH |
abhyadravadraNe devAnbhagavantaM cha sha~Nkaram || 33||

tairvisRRiShTAnyanIkeShu bANajAlAnyanekashaH |
parvatAshcha shataghnyashcha prAsAshcha parighA gadAH || 34||

nipatadbhishcha tairghorairdevAnIkaM mahAyudhaiH |
kShaNena vyadravatsarvaM vimukhaM chApyadRRishyata || 35||

nikRRittayodhanAgAshvaM kRRittAyudhamahAratham |
dAnavairarditaM sainyaM devAnAM vimukhaM babhau || 36||

asurairvadhyamAnaM tatpAvakairiva kAnanam |
apataddagdhabhUyiShThaM mahAdrumavanaM yathA || 37||

te vibhinnashirodehAH prachyavante divaukasaH |
na nAthamadhyagachChanta vadhyamAnA mahAraNe || 38||

atha tadvidrutaM sainyaM dRRiShTvA devaH pura.ndaraH |
AshvAsayannuvAchedaM balavaddAnavArditam || 39||

bhayaM tyajata bhadraM vaH shUrAH shastrANi gRRihNata |
kurudhvaM vikrame buddhiM mA vaH kAchidvyathA bhavet || 40||

jayatainAnsudurvRRittAndAnavAnghoradarshanAn |
abhidravata bhadraM vo mayA saha mahAsurAn || 41||

shakrasya vachanaM shrutvA samAshvastA divaukasaH |
dAnavAnpratyayudhyanta shakraM kRRitvA vyapAshrayam || 42||

tataste tridashAH sarve marutashcha mahAbalAH |
pratyudyayurmahAvegAH sAdhyAshcha vasubhiH saha || 43||

tairvisRRiShTAnyanIkeShu kruddhaiH shastrANi sa.nyuge |
sharAshcha daityakAyeShu pibanti smAsRRigulbaNam || 44||

teShAM dehAnvinirbhidya sharAste nishitAstadA |
niShpatanto adRRishyanta nagebhya iva pannagAH || 45||

tAni daityasharIrANi nirbhinnAni sma sAyakaiH |
apatanbhUtale rAja.nshChinnAbhrANIva sarvashaH || 46||

tatastaddAnavaM sainyaM sarvairdevagaNairyudhi |
trAsitaM vividhairbANaiH kRRitaM chaiva parA~Nmukham || 47||

athotkruShTaM tadA hRRiShTaiH sarvairdevairudAyudhaiH |
saMhatAni cha tUryANi tadA sarvANyanekashaH || 48||

evamanyonyasa.nyuktaM yuddhamAsItsudAruNam |
devAnAM dAnavAnAM cha mA.nsashoNitakardamam || 49||

anayo devalokasya sahasaiva vyadRRishyata |
tathA hi dAnavA ghorA vinighnanti divaukasaH || 50||

tatastUryapraNAdAshcha bherINAM cha mahAsvanAH |
babhUvurdAnavendrANAM siMhanAdAshcha dAruNAH || 51||

atha daityabalAdghorAnniShpapAta mahAbalaH |
dAnavo mahiSho nAma pragRRihya vipulaM girim || 52||

te taM ghanairivAdityaM dRRiShTvA samparivAritam |
samudyatagiriM rAjanvyadravanta divaukasaH || 53||

athAbhidrutya mahiSho devA.nshchikShepa taM girim |
patatA tena giriNA devasainyasya pArthiva || 54||

bhImarUpeNa nihatamayutaM prApatadbhuvi || 54||

atha tairdAnavaiH sArdhaM mahiShastrAsayansurAn |
abhyadravadraNe tUrNaM siMhaH kShudramRRigAniva || 55||

tamApatantaM mahiShaM dRRiShTvA sendrA divaukasaH |
vyadravanta raNe bhItA vishIrNAyudhaketanAH || 56||

tataH sa mahiShaH kruddhastUrNaM rudrarathaM yayau |
abhidrutya cha jagrAha rudrasya rathakUbaram || 57||

yadA rudrarathaM kruddho mahiShaH sahasA gataH |
resatU rodasI gADhaM mumuhushcha maharShayaH || 58||

vyanada.nshcha mahAkAyA daityA jaladharopamAH |
AsIchcha nishchitaM teShAM jitamasmAbhirityuta || 59||

tathAbhUte tu bhagavAnnAvadhInmahiShaM raNe |
sasmAra cha tadA skandaM mRRityuM tasya durAtmanaH || 60||

mahiSho.api rathaM dRRiShTvA raudraM rudrasya nAnadat |
devAnsantrAsaya.nshchApi daityA.nshchApi praharShayan || 61||

tatastasminbhaye ghore devAnAM samupasthite |
AjagAma mahAsenaH krodhAtsUrya iva jvalan || 62||

lohitAmbarasa.nvIto lohitasragvibhUShaNaH |
lohitAsyo mahAbAhurhiraNyakavachaH prabhuH || 63||

rathamAdityasa~NkAshamAsthitaH kanakaprabham |
taM dRRiShTvA daityasenA sA vyadravatsahasA raNe || 64||

sa chApi tAM prajvalitAM mahiShasya vidAriNIm |
mumocha shaktiM rAjendra mahAseno mahAbalaH || 65||

sA muktAbhyahanachChaktirmahiShasya shiro mahat |
papAta bhinne shirasi mahiShastyaktajIvitaH || 66||

kShiptAkShiptA tu sA shaktirhatvA shatrUnsahasrashaH |
skandahastamanuprAptA dRRishyate devadAnavaiH || 67||

prAyaH sharairvinihatA mahAsenena dhImatA |
sheShA daityagaNA ghorA bhItAstrastA durAsadaiH || 68||

skandasya pArShadairhatvA bhakShitAH shatasa~NghashaH || 68||

dAnavAnbhakShayantaste prapibantashcha shoNitam |
kShaNAnnirdAnavaM sarvamakArShurbhRRishaharShitAH || 69||

tamA.nsIva yathA sUryo vRRikShAnagnirghanAnkhagaH |
tathA skando.ajayachChatrUnsvena vIryeNa kIrtimAn || 70||

sampUjyamAnastridashairabhivAdya maheshvaram |
shushubhe kRRittikAputraH prakIrNA.nshurivA.nshumAn || 71||

naShTashatruryadA skandaH prayAtashcha maheshvaram |
athAbravInmahAsenaM pariShvajya pura.ndaraH || 72||

brahmadattavaraH skanda tvayAyaM mahiSho hataH |
devAstRRiNamayA yasya babhUvurjayatAM vara || 73||

so.ayaM tvayA mahAbAho shamito devakaNTakaH || 73||

shataM mahiShatulyAnAM dAnavAnAM tvayA raNe |
nihataM devashatrUNAM yairvayaM pUrvatApitAH || 74||

tAvakairbhakShitAshchAnye dAnavAH shatasa~NghashaH |
ajeyastvaM raNe.arINAmumApatiriva prabhuH || 75||

etatte prathamaM deva khyAtaM karma bhaviShyati |
triShu lokeShu kIrtishcha tavAkShayyA bhaviShyati || 76||

vashagAshcha bhaviShyanti surAstava surAtmaja || 76||

mahAsenetyevamuktvA nivRRittaH saha daivataiH |
anuj~nAto bhagavatA tryambakena shachIpatiH || 77||

gato bhadravaTaM rudro nivRRittAshcha divaukasaH |
uktAshcha devA rudreNa skandaM pashyata mAmiva || 78||

sa hatvA dAnavagaNAnpUjyamAno maharShibhiH |
ekAhnaivAjayatsarvaM trailokyaM vahninandanaH || 79||

skandasya ya idaM janma paThate susamAhitaH |
sa puShTimiha samprApya skandasAlokyatAmiyAt || 80||

\hrule

\medskip
              draupadisatyabhAmAsa.nvAdaparva
                  222
\medskip

vaishampAyana uvAcha||

upAsIneShu vipreShu pANDaveShu mahAtmasu |
draupadI satyabhAmA cha vivishAte tadA samam || 1||

jAhasyamAne suprIte sukhaM tatra niShIdatuH || 1||

chirasya dRRiShTvA rAjendra te.anyonyasya priya.nvade |
kathayAmAsatushchitrAH kathAH kuruyadukShitAm || 2||

athAbravItsatyabhAmA kRRiShNasya mahiShI priyA |
sAtrAjitI yAj~nasenIM rahasIdaM sumadhyamA || 3||

kena draupadi vRRittena pANDavAnupatiShThasi |
lokapAlopamAnvIrAnyUnaH paramasaMmatAn || 4||

kathaM cha vashagAstubhyaM na kupyanti cha te shubhe || 4||

tava vashyA hi satataM pANDavAH priyadarshane |
mukhaprekShAshcha te sarve tattvametadbravIhi me || 5||

vratacharyA tapo vApi snAnamantrauShadhAni vA |
vidyAvIryaM mUlavIryaM japahomastathAgadAH || 6||

mama AchakShva pA~nchAli yashasyaM bhagavedanam |
yena kRRiShNe bhavennityaM mama kRRiShNo vashAnugaH || 7||

evamuktvA satyabhAmA virarAma yashasvinI |
pativratA mahAbhAgA draupadI pratyuvAcha tAm || 8||

asatstrINAM samAchAraM satye mAmanupRRichChasi |
asadAcharite mArge kathaM syAdanukIrtanam || 9||

anuprashnaH sa.nshayo vA naitattvayyupapadyate |
tathA hyupetA buddhyA tvaM kRRiShNasya mahiShI priyA || 10||

yadaiva bhartA jAnIyAnmantramUlaparAM striyam |
udvijeta tadaivAsyAH sarpAdveshmagatAdiva || 11||

udvignasya kutaH shAntirashAntasya kutaH sukham |
na jAtu vashago bhartA striyAH syAnmantrakAraNAt || 12||

amitraprahitA.nshchApi gadAnparamadAruNAn |
mUlapravAdairhi viShaM prayachChanti jighA.nsavaH || 13||

jihvayA yAni puruShastvachA vApyupasevate |
tatra chUrNAni dattAni hanyuH kShipramasa.nshayam || 14||

jalodarasamAyuktAH shvitriNaH palitAstathA |
apumA.nsaH kRRitAH strIbhirjaDAndhabadhirAstathA || 15||

pApAnugAstu pApAstAH patInupasRRijantyuta |
na jAtu vipriyaM bhartuH striyA kAryaM katha~nchana || 16||

vartAmyahaM tu yAM vRRittiM pANDaveShu mahAtmasu |
tAM sarvAM shRRiNu me satyAM satyabhAme yashasvini || 17||

aha~NkAraM vihAyAhaM kAmakrodhau cha sarvadA |
sadArAnpANDavAnnityaM prayatopacharAmyaham || 18||

praNayaM pratisa~NgRRihya nidhAyAtmAnamAtmani |
shushrUShurnirabhImAnA patInAM chittarakShiNI || 19||

durvyAhRRitAchCha~NkamAnA duHsthitAdduravekShitAt |
durAsitAddurvrajitAdi~NgitAdhyAsitAdapi || 20||

sUryavaishvAnaranibhAnsomakalpAnmahArathAn |
seve chakShurhaNaH pArthAnugratejaHpratApinaH || 21||

devo manuShyo gandharvo yuvA chApi svala~NkRRitaH |
dravyavAnabhirUpo vA na me.anyaH puruSho mataH || 22||

nAbhuktavati nAsnAte nAsa.nviShTe cha bhartari |
na sa.nvishAmi nAshnAmi sadA karmakareShvapi || 23||

kShetrAdvanAdvA grAmAdvA bhartAraM gRRihamAgatam |
pratyutthAyAbhinandAmi Asanenodakena cha || 24||

pramRRiShTabhANDA mRRiShTAnnA kAle bhojanadAyinI |
sa.nyatA guptadhAnyA cha susaMmRRiShTaniveshanA || 25||

atiraskRRitasambhAShA duHstriyo nAnusevatI |
anukUlavatI nityaM bhavAmyanalasA sadA || 26||

anarme chApi hasanaM dvAri sthAnamabhIkShNashaH |
avaskare chirasthAnaM niShkuTeShu cha varjaye || 27||

atihAsAtiroShau cha krodhasthAnaM cha varjaye |
niratAhaM sadA satye bhartR^INAmupasevane || 28||

sarvathA bhartRRirahitaM na mameShTaM katha~nchana || 28||

yadA pravasate bhartA kuTumbArthena kenachit |
sumanovarNakApetA bhavAmi vratachAriNI || 29||

yachcha bhartA na pibati yachcha bhartA na khAdati |
yachcha nAshnAti me bhartA sarvaM tadvarjayAmyaham || 30||

yathopadeshaM niyatA vartamAnA varA~Ngane |
svala~NkRRitA suprayatA bhartuH priyahite ratA || 31||

ye cha dharmAH kuTumbeShu shvashrvA me kathitAH purA |
bhikShAbalishrAddhamiti sthAlIpAkAshcha parvasu || 32||

mAnyAnAM mAnasatkArA ye chAnye viditA mayA || 32||

tAnsarvAnanuvartAmi divArAtramatandritA |
vinayAnniyamA.nshchApi sadA sarvAtmanA shritA || 33||

mRRidUnsataH satyashIlAnsatyadharmAnupAlinaH |
AshIviShAniva kruddhAnpatInparicharAmyaham || 34||

patyAshrayo hi me dharmo mataH strINAM sanAtanaH |
sa devaH sA gatirnAnyA tasya kA vipriyaM charet || 35||

ahaM patInnAtishaye nAtyashne nAtibhUShaye |
nApi parivade shvashrUM sarvadA pariyantritA || 36||

avadhAnena subhage nityotthAnatayaiva cha |
bhartAro vashagA mahyaM gurushushrUShaNena cha || 37||

nityamAryAmahaM kuntIM vIrasUM satyavAdinIm |
svayaM paricharAmyekA snAnAchChAdanabhojanaiH || 38||

naitAmatishaye jAtu vastrabhUShaNabhojanaiH |
nApi parivade chAhaM tAM pRRithAM pRRithivIsamAm || 39||

aShTAvagre brAhmaNAnAM sahasrANi sma nityadA |
bhu~njate rukmapAtrIShu yudhiShThiraniveshane || 40||

aShTAshItisahasrANi snAtakA gRRihamedhinaH |
tri.nshaddAsIka ekaiko yAnbibharti yudhiShThiraH || 41||

dashAnyAni sahasrANi yeShAmannaM susa.nskRRitam |
hriyate rukmapAtrIbhiryatInAmUrdhvaretasAm || 42||

tAnsarvAnagrahAreNa brAhmaNAnbrahmavAdinaH |
yathArhaM pUjayAmi sma pAnAchChAdanabhojanaiH || 43||

shataM dAsIsahasrANi kaunteyasya mahAtmanaH |
kambukeyUradhAriNyo niShkakaNThyaH svala~NkRRitAH || 44||

mahArhamAlyAbharaNAH suvarNAshchandanokShitAH |
maNInhema cha bibhratyo nRRityagItavishAradAH || 45||

tAsAM nAma cha rUpaM cha bhojanAchChAdanAni cha |
sarvAsAmeva vedAhaM karma chaiva kRRitAkRRitam || 46||

shataM dAsIsahasrANi kuntIputrasya dhImataH |
pAtrIhastA divArAtramatithInbhojayantyuta || 47||

shatamashvasahasrANi dasha nAgAyutAni cha |
yudhiShThirasyAnuyAtramindraprasthanivAsinaH || 48||

etadAsIttadA rAj~no yanmahIM paryapAlayat |
yeShAM sa~NkhyAvidhiM chaiva pradishAmi shRRiNomi cha || 49||

antaHpurANAM sarveShAM bhRRityAnAM chaiva sarvashaH |
A gopAlAvipAlebhyaH sarvaM veda kRRitAkRRitam || 50||

sarvaM rAj~naH samudayamAyaM cha vyayameva cha |
ekAhaM vedmi kalyANi pANDavAnAM yashasvinAm || 51||

mayi sarvaM samAsajya kuTumbaM bharatarShabhAH |
upAsanaratAH sarve ghaTante sma shubhAnane || 52||

tamahaM bhAramAsaktamanAdhRRiShyaM durAtmabhiH |
sukhaM sarvaM parityajya rAtryahAni ghaTAmi vai || 53||

adhRRiShyaM varuNasyeva nidhipUrNamivodadhim |
ekAhaM vedmi koshaM vai patInAM dharmachAriNAm || 54||

anishAyAM nishAyAM cha sahAyAH kShutpipAsayoH |
ArAdhayantyAH kauravyA.nstulyA rAtrirahashcha me || 55||

prathamaM pratibudhyAmi charamaM sa.nvishAmi cha |
nityakAlamahaM satye etatsa.nvananaM mama || 56||

etajjAnAmyahaM kartuM bhartRRisa.nvananaM mahat |
asatstrINAM samAchAraM nAhaM kuryAM na kAmaye || 57||

tachChrutvA dharmasahitaM vyAhRRitaM kRRiShNayA tadA |
uvAcha satyA satkRRitya pA~nchAlIM dharmachAriNIm || 58||

abhipannAsmi pA~nchAli yAj~naseni kShamasva me |
kAmakAraH sakhInAM hi sopahAsaM prabhAShitum || 59||

\hrule

\medskip
                  223
\medskip

draupadyuvAcha||

imaM tu te mArgamapetadoShaM  vakShyAmi chittagrahaNAya bhartuH |
yasminyathAvatsakhi vartamAnA  bhartAramAchChetsyasi kAminIbhyaH || 1||

naitAdRRishaM daivatamasti satye  sarveShu lokeShu sadaivateShu |
yathA patistasya hi sarvakAmA  labhyAH prasAde kupitashcha hanyAt || 2||

tasmAdapatyaM vividhAshcha bhogAH  shayyAsanAnyadbhutadarshanAni |
vastrANi mAlyAni tathaiva gandhAH  svargashcha loko viShamA cha kIrtiH || 3||

sukhaM sukheneha na jAtu labhyaM  duHkhena sAdhvI labhate sukhAni |
sA kRRiShNamArAdhaya sauhRRidena  premNA cha nityaM pratikarmaNA cha || 4||

tathAshanaishchArubhiragryamAlyairdAkShiNyayogairvividhaishcha gandhaiH |
asyAH priyo.asmIti yathA viditvA  tvAmeva sa.nshliShyati sarvabhAvaiH || 5||

shrutvA svaraM dvAragatasya bhartuH  pratyutthitA tiShTha gRRihasya madhye |
dRRiShTvA praviShTaM tvaritAsanena  pAdyena chaiva pratipUjaya tvam || 6||

sampreShitAyAmatha chaiva dAsyAmutthAya sarvaM svayameva kuryAH |
jAnAtu kRRiShNastava bhAvametaM  sarvAtmanA mAM bhajatIti satye || 7||

tvatsaMnidhau yatkathayetpatiste  yadyapyaguhyaM parirakShitavyam |
kAchitsapatnI tava vAsudevaM  pratyAdishettena bhavedvirAgaH || 8||

priyA.nshcha raktA.nshcha hitA.nshcha bhartustAnbhojayethA vividhairupAyaiH |
dveShyairapakShairahitaishcha tasya  bhidyasva nityaM kuhakoddhataishcha || 9||

madaM pramAdaM puruSheShu hitvA  sa.nyachCha bhAvaM pratigRRihya maunam |
pradyumnasAmbAvapi te kumArau  nopAsitavyau rahite kadAchit || 10||

mahAkulInAbhirapApikAbhiH  strIbhiH satIbhistava sakhyamastu |
chaNDAshcha shauNDAshcha mahAshanAshcha  chaurAshcha duShTAshchapalAshcha varjyAH || 11||

etadyashasyaM bhagavedanaM cha  svargyaM tathA shatrunibarhaNaM cha |
mahArhamAlyAbharaNA~NgarAgA  bhartAramArAdhaya puNyagandhA || 12||

\hrule

\medskip
                  224
\medskip

vaishampAyana uvAcha||

mArkaNDeyAdibhirvipraiH pANDavaishcha mahAtmabhiH |
kathAbhiranukUlAbhiH sahAsitvA janArdanaH || 1||

tatastaiH sa.nvidaM kRRitvA yathAvanmadhusUdanaH |
ArurukShU rathaM satyAmAhvayAmAsa keshavaH || 2||

satyabhAmA tatastatra svajitvA drupadAtmajAm |
uvAcha vachanaM hRRidyaM yathAbhAvasamAhitam || 3||

kRRiShNe mA bhUttavotkaNThA mA vyathA mA prajAgaraH |
bhartRRibhirdevasa~NkAshairjitAM prApsyasi medinIm || 4||

na hyevaM shIlasampannA naivaM pUjitalakShaNAH |
prApnuvanti chiraM kleshaM yathA tvamasitekShaNe || 5||

avashyaM cha tvayA bhUmiriyaM nihatakaNTakA |
bhartRRibhiH saha bhoktavyA nirdva.ndveti shrutaM mayA || 6||

dhArtarAShTravadhaM kRRitvA vairANi pratiyAtya cha |
yudhiShThirasthAM pRRithivIM draShTAsi drupadAtmaje || 7||

yAstAH pravrAjamAnAM tvAM prAhasandarpamohitAH |
tAH kShipraM hatasa~NkalpA drakShyasi tvaM kurustriyaH || 8||

tava duHkhopapannAyA yairAcharitamapriyam |
viddhi samprasthitAnsarvA.nstAnkRRiShNe yamasAdanam || 9||

putraste prativindhyashcha sutasomastathA vibhuH |
shrutakarmArjunishchaiva shatAnIkashcha nAkuliH || 10||

sahadevAchcha yo jAtaH shrutasenastavAtmajaH || 10||

sarve kushalino vIrAH kRRitAstrAshcha sutAstava |
abhimanyuriva prItA dvAravatyAM ratA bhRRisham || 11||

tvamivaiShAM subhadrA cha prItyA sarvAtmanA sthitA |
prIyate bhAvanirdva.ndvA tebhyashcha vigatajvarA || 12||

bheje sarvAtmanA chaiva pradyumnajananI tathA |
bhAnuprabhRRitibhishchainAnvishinaShTi cha keshavaH || 13||

bhojanAchChAdane chaiShAM nityaM me shvashuraH sthitaH |
rAmaprabhRRitayaH sarve bhajantyandhakavRRiShNayaH || 14||

tulyo hi praNayasteShAM pradyumnasya cha bhAmini || 14||

evamAdi priyaM prItyA hRRidyamuktvA manonugam |
gamanAya manashchakre vAsudevarathaM prati || 15||

tAM kRRiShNAM kRRiShNamahiShI chakArAbhipradakShiNam |
Aruroha rathaM shaureH satyabhAmA cha bhAminI || 16||

smayitvA tu yadushreShTho draupadIM parisAntvya cha |
upAvartya tataH shIghrairhayaiH prAyAtparantapaH || 17||

\hrule

\medskip
              ghoShayAtrAparva
                  225
\medskip

janamejaya uvAcha||

evaM vane vartamAnA narAgryAH  shItoShNavAtAtapakarshitA~NgAH |
sarastadAsAdya vanaM cha puNyaM  tataH paraM kimakurvanta pArthAH || 1||

vaishampAyana uvAcha||

sarastadAsAdya tu pANDuputrA  janaM samutsRRijya vidhAya chaiShAm |
vanAni ramyANyatha parvatA.nshcha  nadIpradeshA.nshcha tadA vicheruH || 2||

tathA vane tAnvasataH pravIrAnsvAdhyAyavantashcha tapodhanAshcha |
abhyAyayurvedavidaH purANAstAnpUjayAmAsuratho narAgryAH || 3||

tataH kadAchitkushalaH kathAsu  vipro.abhyagachChadbhuvi kauraveyAn |
sa taiH sametyAtha yadRRichChayaiva  vaichitravIryaM nRRipamabhyagachChat || 4||

athopaviShTaH pratisatkRRitashcha  vRRiddhena rAj~nA kurusattamena |
prachoditaH sankathayAM babhUva  dharmAnilendraprabhavAnyamau cha || 5||

kRRishA.nshcha vAtAtapakarshitA~NgAnduHkhasya chograsya mukhe prapannAn |
tAM chApyanAthAmiva vIranAthAM  kRRiShNAM parikleshaguNena yuktAm || 6||

tataH kathAM tasya nishamya rAjA  vaichitravIryaH kRRipayAbhitaptaH |
vane sthitAnpArthivaputrapautrA~nshrutvA tadA duHkhanadIM prapannAn || 7||

provAcha dainyAbhihatAntarAtmA  niHshvAsabAShpopahataH sa pArthAn |
vAchaM katha~nchitsthiratAmupetya  tatsarvamAtmaprabhavaM vichintya || 8||

kathaM nu satyaH shuchirAryavRRitto  jyeShThaH sutAnAM mama dharmarAjaH |
ajAtashatruH pRRithivItalasthaH  shete purA rA~NkavakUTashAyI || 9||

prabodhyate mAgadhasUtapUgairnityaM stuvadbhiH svayamindrakalpaH |
patatrisa~NghaiH sa jaghanyarAtre  prabodhyate nUnamiDAtalasthaH || 10||

kathaM nu vAtAtapakarshitA~Ngo  vRRikodaraH kopapariplutA~NgaH |
shete pRRithivyAmatathochitA~NgaH  kRRiShNAsamakShaM vasudhAtalasthaH || 11||

tathArjunaH sukumAro manasvI  vashe sthito dharmasutasya rAj~naH |
vidUyamAnairiva sarvagAtrairdhruvaM na shete vasatIramarShAt || 12||

yamau cha kRRiShNAM cha yudhiShThiraM cha  bhImaM cha dRRiShTvA sukhaviprayuktAn |
viniHshvasansarpa ivogratejA  dhruvaM na shete vasatIramarShAt || 13||

tathA yamau chApyasukhau sukhArhau  samRRiddharUpAvamarau divIva |
prajAgarasthau dhruvamaprashAntau  dharmeNa satyena cha vAryamANau || 14||

samIraNenApi samo balena  samIraNasyaiva suto balIyAn |
sa dharmapAshena sitogratejA  dhruvaM viniHshvasya sahatyamarSham || 15||

sa chApi bhUmau parivartamAno  vadhaM sutAnAM mama kA~NkShamANaH |
satyena dharmeNa cha vAryamANaH  kAlaM pratIkShatyadhiko raNe.anyaiH || 16||

ajAtashatrau tu jite nikRRityA  duHshAsano yatparuShANyavochat |
tAni praviShTAni vRRikodarA~NgaM  dahanti marmAgnirivendhanAni || 17||

na pApakaM dhyAsyati dharmaputro  dhana~njayashchApyanuvartate tam |
araNyavAsena vivardhate tu  bhImasya kopo.agnirivAnilena || 18||

sa tena kopena vidIryamANaH  karaM kareNAbhinipIDya vIraH |
viniHshvasatyuShNamatIva ghoraM  dahannivemAnmama putrapautrAn || 19||

gANDIvadhanvA cha vRRikodarashcha  sa.nrambhiNAvantakakAlakalpau |
na sheShayetAM yudhi shatrusenAM  sharAnkirantAvashaniprakAshAn || 20||

duryodhanaH shakuniH sUtaputro  duHshAsanashchApi sumandachetAH |
madhu prapashyanti na tu prapAtaM  vRRikodaraM chaiva dhana~njayaM cha || 21||

shubhAshubhaM puruShaH karma kRRitvA  pratIkShate tasya phalaM sma kartA |
sa tena yujyatyavashaH phalena  mokShaH kathaM syAtpuruShasya tasmAt || 22||

kShetre sukRRiShTe hyupite cha bIje  deve cha varShatyRRitukAlayuktam |
na syAtphalaM tasya kutaH prasiddhiranyatra daivAditi chintayAmi || 23||

kRRitaM matAkSheNa yathA na sAdhu  sAdhupravRRittena cha pANDavena |
mayA cha duShputravashAnugena  yathA kurUNAmayamantakAlaH || 24||

dhruvaM pravAsyatyasamIrito.api  dhruvaM prajAsyatyuta garbhiNI yA |
dhruvaM dinAdau rajanIpraNAshastathA kShapAdau cha dinapraNAshaH || 25||

kriyeta kasmAnna pare cha kuryurvittaM na dadyuH puruShAH katha~nchit |
prApyArthakAlaM cha bhavedanarthaH  kathaM nu tatsyAditi tatkutaH syAt || 26||

kathaM na bhidyeta na cha sraveta  na cha prasichyediti rakShitavyam |
arakShyamANaH shatadhA vishIryeddhruvaM na nAsho.asti kRRitasya loke || 27||

gato hyaraNyAdapi shakralokaM  dhana~njayaH pashyata vIryamasya |
astrANi divyAni chaturvidhAni  j~nAtvA punarlokamimaM prapannaH || 28||

svargaM hi gatvA sasharIra eva  ko mAnuShaH punarAgantumichChet |
anyatra kAlopahatAnanekAnsamIkShamANastu kurUnmumUrShUn || 29||

dhanurgrAhashchArjunaH savyasAchI  dhanushcha tadgANDivaM lokasAram |
astrANi divyAni cha tAni tasya  trayasya tejaH prasaheta ko nu || 30||

nishamya tadvachanaM pArthivasya  duryodhano rahite saubalashcha |
abodhayatkarNamupetya sarvaM  sa chApyahRRiShTo.abhavadalpachetAH || 31||

\hrule

\medskip
                  226
\medskip

vaishampAyana uvAcha||

dhRRitarAShTrasya tadvAkyaM nishamya sahasaubalaH |
duryodhanamidaM kAle karNo vachanamabravIt || 1||

pravrAjya pANDavAnvIrAnsvena vIryeNa bhArata |
bhu~NkShvemAM pRRithivImeko divaM shambarahA yathA || 2||

prAchyAshcha dAkShiNAtyAshcha pratIchyodIchyavAsinaH |
kRRitAH karapradAH sarve rAjAnaste narAdhipa || 3||

yA hi sA dIpyamAneva pANDavAnbhajate purA |
sAdya lakShmIstvayA rAjannavAptA bhrAtRRibhiH saha || 4||

indraprasthagate yAM tAM dIpyamAnAM yudhiShThire |
apashyAma shriyaM rAjannachiraM shokakarshitAH || 5||

sA tu buddhibaleneyaM rAj~nastasmAdyudhiShThirAt |
tvayAkShiptA mahAbAho dIpyamAneva dRRishyate || 6||

tathaiva tava rAjendra rAjAnaH paravIrahan |
shAsane.adhiShThitAH sarve kiM kurma iti vAdinaH || 7||

tavAdya pRRithivI rAjannikhilA sAgarAmbarA |
saparvatavanA devI sagrAmanagarAkarA || 8||

nAnAvanoddeshavatI pattanairupashobhitA || 8||

vandyamAno dvijai rAjanpUjyamAnashcha rAjabhiH |
pauruShAddivi deveShu bhrAjase rashmivAniva || 9||

rudrairiva yamo rAjA marudbhiriva vAsavaH |
kurubhistvaM vRRito rAjanbhAsi nakShatrarADiva || 10||

ye sma te nAdriyante.a.aj~nA nodvijante kadA cha na |
pashyAmastA~nshriyA hInAnpANDavAnvanavAsinaH || 11||

shrUyante hi mahArAja saro dvaitavanaM prati |
vasantaH pANDavAH sArdhaM brAhmaNairvanavAsibhiH || 12||

sa prayAhi mahArAja shriyA paramayA yutaH |
pratapanpANDuputrA.nstvaM rashmivAniva tejasA || 13||

sthito rAjye chyutAnrAjyAchChriyA hInA~nshriyA vRRitaH |
asamRRiddhAnsamRRiddhArthaH pashya pANDusutAnnRRipa || 14||

mahAbhijanasampannaM bhadre mahati sa.nsthitam |
pANDavAstvAbhivIkShantAM yayAtimiva nAhuSham || 15||

yAM shriyaM suhRRidashchaiva durhRRidashcha vishAM pate |
pashyanti puruShe dIptAM sA samarthA bhavatyuta || 16||

samastho viShamasthAnhi durhRRido yo.abhivIkShate |
jagatIsthAnivAdristhaH kiM tataH paramaM sukham || 17||

na putradhanalAbhena na rAjyenApi vindati |
prItiM nRRipatishArdUla yAmamitrAghadarshanAt || 18||

kiM nu tasya sukhaM na syAdAshrame yo dhana~njayam |
abhivIkSheta siddhArtho valkalAjinavAsasam || 19||

suvAsaso hi te bhAryA valkalAjinavAsasam |
pashyantvasukhitAM kRRiShNAM sA cha nirvidyatAM punaH || 20||

vinindatAM tathAtmAnaM jIvitaM cha dhanachyutA || 20||

na tathA hi sabhAmadhye tasyA bhavitumarhati |
vaimanasyaM yathA dRRiShTvA tava bhAryAH svala~NkRRitAH || 21||

evamuktvA tu rAjAnaM karNaH shakuninA saha |
tUShNIM babhUvaturubhau vAkyAnte janamejaya || 22||

\hrule

\medskip
                  227
\medskip

vaishampAyana uvAcha||

karNasya vachanaM shrutvA rAjA duryodhanastadA |
hRRiShTo bhUtvA punardIna idaM vachanamabravIt || 1||

bravIShi yadidaM karNa sarvaM me manasi sthitam |
na tvabhyanuj~nAM lapsyAmi gamane yatra pANDavAH || 2||

paridevati tAnvIrAndhRRitarAShTro mahIpatiH |
manyate.abhyadhikA.nshchApi tapoyogena pANDavAn || 3||

atha vApyanubudhyeta nRRipo.asmAkaM chikIrShitam |
evamapyAyatiM rakShannAbhyanuj~nAtumarhati || 4||

na hi dvaitavane ki~nchidvidyate.anyatprayojanam |
utsAdanamRRite teShAM vanasthAnAM mama dviShAm || 5||

jAnAsi hi yathA kShattA dyUtakAla upasthite |
abravIdyachcha mAM tvAM cha saubalaM cha vachastadA || 6||

tAni pUrvANi vAkyAni yachchAnyatparidevitam |
vichintya nAdhigachChAmi gamanAyetarAya vA || 7||

mamApi hi mahAnharSho yadahaM bhImaphalgunau |
kliShTAvaraNye pashyeyaM kRRiShNayA sahitAviti || 8||

na tathA prApnuyAM prItimavApya vasudhAmapi |
dRRiShTvA yathA pANDusutAnvalkalAjinavAsasaH || 9||

kiM nu syAdadhikaM tasmAdyadahaM drupadAtmajAm |
draupadIM karNa pashyeyaM kAShAyavasanAM vane || 10||

yadi mAM dharmarAjashcha bhImasenashcha pANDavaH |
yuktaM paramayA lakShmyA pashyetAM jIvitaM bhavet || 11||

upAyaM na tu pashyAmi yena gachChema tadvanam |
yathA chAbhyanujAnIyAdgachChantaM mAM mahIpatiH || 12||

sa saubalena sahitastathA duHshAsanena cha |
upAyaM pashya nipuNaM yena gachChema tadvanam || 13||

ahamapyadya nishchitya gamanAyetarAya vA |
kAlyameva gamiShyAmi samIpaM pArthivasya ha || 14||

mayi tatropaviShTe tu bhIShme cha kurusattame |
upAyo yo bhaveddRRiShTastaM brUyAH sahasaubalaH || 15||

tato bhIShmasya rAj~nashcha nishamya gamanaM prati |
vyavasAyaM kariShye.ahamanunIya pitAmaham || 16||

tathetyuktvA tu te sarve jagmurAvasathAnprati |
vyuShitAyAM rajanyAM tu karNo rAjAnamabhyayAt || 17||

tato duryodhanaM karNaH prahasannidamabravIt |
upAyaH paridRRiShTo.ayaM taM nibodha janeshvara || 18||

ghoShA dvaitavane sarve tvatpratIkShA narAdhipa |
ghoShayAtrApadeshena gamiShyAmo na sa.nshayaH || 19||

uchitaM hi sadA gantuM ghoShayAtrAM vishAM pate |
evaM cha tvAM pitA rAjansamanuj~nAtumarhati || 20||

tathA kathayamAnau tau ghoShayAtrAvinishchayam |
gAndhArarAjaH shakuniH pratyuvAcha hasanniva || 21||

upAyo.ayaM mayA dRRiShTo gamanAya nirAmayaH |
anuj~nAsyati no rAjA chodayiShyati chApyuta || 22||

ghoShA dvaitavane sarve tvatpratIkShA narAdhipa |
ghoShayAtrApadeshena gamiShyAmo na sa.nshayaH || 23||

tataH prahasitAH sarve te.anyonyasya talAndaduH |
tadeva cha vinishchitya dadRRishuH kurusattamam || 24||

\hrule

\medskip
                  228
\medskip

vaishampAyana uvAcha||

dhRRitarAShTraM tataH sarve dadRRishurjanamejaya |
pRRiShTvA sukhamatho rAj~naH pRRiShTvA rAj~nA cha bhArata || 1||

tatastairvihitaH pUrvaM sama~Ngo nAma ballavaH |
samIpasthAstadA gAvo dhRRitarAShTre nyavedayat || 2||

anantaraM cha rAdheyaH shakunishcha vishAM pate |
AhatuH pArthivashreShThaM dhRRitarAShTraM janAdhipam || 3||

ramaNIyeShu desheShu ghoShAH samprati kaurava |
smAraNAsamayaH prApto vatsAnAmapi chA~Nkanam || 4||

mRRigayA chochitA rAjannasminkAle sutasya te |
duryodhanasya gamanaM tvamanuj~nAtumarhasi || 5||

dhRRitarAShTra uvAcha||

mRRigayA shobhanA tAta gavAM cha samavekShaNam |
vishrambhastu na gantavyo ballavAnAmiti smare || 6||

te tu tatra naravyAghrAH samIpa iti naH shrutam |
ato nAbhyanujAnAmi gamanaM tatra vaH svayam || 7||

ChadmanA nirjitAste hi karshitAshcha mahAvane |
taponityAshcha rAdheya samarthAshcha mahArathAH || 8||

dharmarAjo na sa~NkrudhyedbhImasenastvamarShaNaH |
yaj~nasenasya duhitA teja eva tu kevalam || 9||

yUyaM chApyaparAdhyeyurdarpamohasamanvitAH |
tato vinirdaheyuste tapasA hi samanvitAH || 10||

atha vA sAyudhA vIrA manyunAbhipariplutAH |
sahitA baddhanistri.nshA daheyuH shastratejasA || 11||

atha yUyaM bahutvAttAnArabhadhvaM katha~nchana |
anAryaM paramaM tatsyAdashakyaM tachcha me matam || 12||

uShito hi mahAbAhurindraloke dhana~njayaH |
divyAnyastrANyavApyAtha tataH pratyAgato vanam || 13||

akRRitAstreNa pRRithivI jitA bIbhatsunA purA |
kiM punaH sa kRRitAstro.adya na hanyAdvo mahArathaH || 14||

atha vA madvachaH shrutvA tatra yattA bhaviShyatha |
udvignavAso vishrambhAdduHkhaM tatra bhaviShyati || 15||

atha vA sainikAH kechidapakuryuryudhiShThire |
tadabuddhikRRitaM karma doShamutpAdayechcha vaH || 16||

tasmAdgachChantu puruShAH smAraNAyAptakAriNaH |
na svayaM tatra gamanaM rochaye tava bhArata || 17||

shakuniruvAcha||

dharmaj~naH pANDavo jyeShThaH pratij~nAtaM cha sa.nsadi |
tena dvAdasha varShANi vastavyAnIti bhArata || 18||

anuvRRittAshcha te sarve pANDavA dharmachAriNaH |
yudhiShThirashcha kaunteyo na naH kopaM kariShyati || 19||

mRRigayAM chaiva no gantumichChA sa.nvardhate bhRRisham |
smAraNaM cha chikIrShAmo na tu pANDavadarshanam || 20||

na chAnAryasamAchAraH kashchittatra bhaviShyati |
na cha tatra gamiShyAmo yatra teShAM pratishrayaH || 21||

vaishampAyana uvAcha||

evamuktaH shakuninA dhRRitarAShTro janeshvaraH |
duryodhanaM sahAmAtyamanujaj~ne na kAmataH || 22||

anuj~nAtastu gAndhAriH karNena sahitastadA |
niryayau bharatashreShTho balena mahatA vRRitaH || 23||

duHshAsanena cha tathA saubalena cha devinA |
sa.nvRRito bhrAtRRibhishchAnyaiH strIbhishchApi sahasrashaH || 24||

taM niryAntaM mahAbAhuM draShTuM dvaitavanaM saraH |
paurAshchAnuyayuH sarve sahadArA vanaM cha tat || 25||

aShTau rathasahasrANi trINi nAgAyutAni cha |
pattayo bahusAhasrA hayAshcha navatiH shatAH || 26||

shakaTApaNaveshyAshcha vaNijo bandinastathA |
narAshcha mRRigayAshIlAH shatasho.atha sahasrashaH || 27||

tataH prayANe nRRipateH sumahAnabhavatsvanaH |
prAvRRiShIva mahAvAyoruddhatasya vishAM pate || 28||

gavyUtimAtre nyavasadrAjA duryodhanastadA |
prayAto vAhanaiH sarvaistato dvaitavanaM saraH || 29||

\hrule

\medskip
                  229
\medskip

vaishampAyana uvAcha||

atha duryodhano rAjA tatra tatra vane vasan |
jagAma ghoShAnabhitastatra chakre niveshanam || 1||

ramaNIye samAj~nAte sodake samahIruhe |
deshe sarvaguNopete chakrurAvasathaM narAH || 2||

tathaiva tatsamIpasthAnpRRithagAvasathAnbahUn |
karNasya shakuneshchaiva bhrAtR^INAM chaiva sarvashaH || 3||

dadarsha sa tadA gAvaH shatasho.atha sahasrashaH |
a~NkairlakShaishcha tAH sarvA lakShayAmAsa pArthivaH || 4||

a~NkayAmAsa vatsA.nshcha jaj~ne chopasRRitAstvapi |
bAlavatsAshcha yA gAvaH kAlayAmAsa tA api || 5||

atha sa smAraNaM kRRitvA lakShayitvA trihAyanAn |
vRRito gopAlakaiH prIto vyaharatkurunandanaH || 6||

sa cha paurajanaH sarvaH sainikAshcha sahasrashaH |
yathopajoShaM chikrIDurvane tasminyathAmarAH || 7||

tato gopAH pragAtAraH kushalA nRRittavAdite |
dhArtarAShTramupAtiShThankanyAshchaiva svala~NkRRitAH || 8||

sa strIgaNavRRito rAjA prahRRiShTaH pradadau vasu |
tebhyo yathArhamannAni pAnAni vividhAni cha || 9||

tataste sahitAH sarve tarakShUnmahiShAnmRRigAn |
gavayarkShavarAhA.nshcha samantAtparyakAlayan || 10||

sa tA~nsharairvinirbhindangajAnbadhnanmahAvane |
ramaNIyeShu desheShu grAhayAmAsa vai mRRigAn || 11||

gorasAnupayu~njAna upabhogA.nshcha bhArata |
pashyansuramaNIyAni puShpitAni vanAni cha || 12||

mattabhramarajuShTAni barhiNAbhirutAni cha |
agachChadAnupUrvyeNa puNyaM dvaitavanaM saraH || 13||

RRiddhyA paramayA yukto mahendra iva vajrabhRRit || 13||

yadRRichChayA cha tadaho dharmaputro yudhiShThiraH |
Ije rAjarShiyaj~nena sadyaskena vishAM pate || 14||

divyena vidhinA rAjA vanyena kurusattamaH || 14||

kRRitvA niveshamabhitaH sarasastasya kauravaH |
draupadyA sahito dhImAndharmapatnyA narAdhipaH || 15||

tato duryodhanaH preShyAnAdidesha sahAnujaH |
AkrIDAvasathAH kShipraM kriyantAmiti bhArata || 16||

te tathetyeva kauravyamuktvA vachanakAriNaH |
chikIrShantastadAkrIDA~njagmurdvaitavanaM saraH || 17||

senAgraM dhArtarAShTrasya prAptaM dvaitavanaM saraH |
pravishantaM vanadvAri gandharvAH samavArayan || 18||

tatra gandharvarAjo vai pUrvameva vishAM pate |
kuberabhavanAdrAjannAjagAma gaNAvRRitaH || 19||

gaNairapsarasAM chaiva tridashAnAM tathAtmajaiH |
vihArashIlaH krIDArthaM tena tatsa.nvRRitaM saraH || 20||

tena tatsa.nvRRitaM dRRiShTvA te rAjaparichArakAH |
pratijagmustato rAjanyatra duryodhano nRRipaH || 21||

sa tu teShAM vachaH shrutvA sainikAnyuddhadurmadAn |
preShayAmAsa kauravya utsArayata tAniti || 22||

tasya tadvachanaM shrutvA rAj~naH senAgrayAyinaH |
saro dvaitavanaM gatvA gandharvAnidamabruvan || 23||

rAjA duryodhano nAma dhRRitarAShTrasuto balI |
vijihIrShurihAyAti tadarthamapasarpata || 24||

evamuktAstu gandharvAH prahasanto vishAM pate |
pratyabruva.nstAnpuruShAnidaM suparuShaM vachaH || 25||

na chetayati vo rAjA mandabuddhiH suyodhanaH |
yo.asmAnAj~nApayatyevaM vashyAniva divaukasaH || 26||

yUyaM mumUrShavashchApi mandapraj~nA na sa.nshayaH |
ye tasya vachanAdevamasmAnbrUta vichetasaH || 27||

gachChata tvaritAH sarve yatra rAjA sa kauravaH |
dveShyaM mAdyaiva gachChadhvaM dharmarAjaniveshanam || 28||

evamuktAstu gandharvai rAj~naH senAgrayAyinaH |
samprAdravanyato rAjA dhRRitarAShTrasuto.abhavat || 29||

\hrule

\medskip
                  230
\medskip

vaishampAyana uvAcha||

tataste sahitAH sarve duryodhanamupAgaman |
abruva.nshcha mahArAja yadUchuH kauravaM prati || 1||

gandharvairvArite sainye dhArtarAShTraH pratApavAn |
amarShapUrNaH sainyAni pratyabhAShata bhArata || 2||

shAsatainAnadharmaj~nAnmama vipriyakAriNaH |
yadi prakrIDito devaiH sarvaiH saha shatakratuH || 3||

duryodhanavachaH shrutvA dhArtarAShTrA mahAbalAH |
sarva evAbhisaMnaddhA yodhAshchApi sahasrashaH || 4||

tataH pramathya gandharvA.nstadvanaM vivishurbalAt |
siMhanAdena mahatA pUrayanto disho dasha || 5||

tato.aparairavAryanta gandharvaiH kurusainikAH |
te vAryamANA gandharvaiH sAmnaiva vasudhAdhipa || 6||

tAnanAdRRitya gandharvA.nstadvanaM vivishurmahat || 6||

yadA vAchA na tiShThanti dhArtarAShTrAH sarAjakAH |
tataste khecharAH sarve chitrasene nyavedayan || 7||

gandharvarAjastAnsarvAnabravItkauravAnprati |
anAryA~nshAsatetyevaM chitraseno.atyamarShaNaH || 8||

anuj~nAtAstu gandharvAshchitrasenena bhArata |
pragRRihItAyudhAH sarve dhArtarAShTrAnabhidravan || 9||

tAndRRiShTvA patataH shIghrAngandharvAnudyatAyudhAn |
sarve te prAdravansa~Nkhye dhArtarAShTrasya pashyataH || 10||

tAndRRiShTvA dravataH sarvAndhArtarAShTrAnparA~NmukhAn |
vaikartanastadA vIro nAsIttatra parA~NmukhaH || 11||

ApatantIM tu samprekShya gandharvANAM mahAchamUm |
mahatA sharavarSheNa rAdheyaH pratyavArayat || 12||

kShuraprairvishikhairbhallairvatsadantaistathAyasaiH |
gandharvA~nshatasho.abhyaghna.NllaghutvAtsUtanandanaH || 13||

pAtayannuttamA~NgAni gandharvANAM mahArathaH |
kShaNena vyadhamatsarvAM chitrasenasya vAhinIm || 14||

te vadhyamAnA gandharvAH sUtaputreNa dhImatA |
bhUya evAbhyavartanta shatasho.atha sahasrashaH || 15||

gandharvabhUtA pRRithivI kShaNena samapadyata |
ApatadbhirmahAvegaishchitrasenasya sainikaiH || 16||

atha duryodhano rAjA shakunishchApi saubalaH |
duHshAsano vikarNashcha ye chAnye dhRRitarAShTrajAH || 17||

nyahana.nstattadA sainyaM rathairgaruDanisvanaiH || 17||

bhUyashcha yodhayAmAsuH kRRitvA karNamathAgrataH |
mahatA rathaghoSheNa hayachAreNa chApyuta || 18||

vaikartanaM parIpsanto gandharvAnsamavArayan || 18||

tataH saMnyapatansarve gandharvAH kauravaiH saha |
tadA sutumulaM yuddhamabhavallomaharShaNam || 19||

tataste mRRidavo.abhUvangandharvAH sharapIDitAH |
uchchukrushushcha kauravyA gandharvAnprekShya pIDitAn || 20||

gandharvA.nstrAsitAndRRiShTvA chitraseno.atyamarShaNaH |
utpapAtAsanAtkruddho vadhe teShAM samAhitaH || 21||

tato mAyAstramAsthAya yuyudhe chitramArgavit |
tayAmuhyanta kauravyAshchitrasenasya mAyayA || 22||

ekaiko hi tadA yodho dhArtarAShTrasya bhArata |
paryavartata gandharvairdashabhirdashabhiH saha || 23||

tataH sampIDyamAnAste balena mahatA tadA |
prAdravanta raNe bhItA yatra rAjA yudhiShThiraH || 24||

bhajyamAneShvanIkeShu dhArtarAShTreShu sarvashaH |
karNo vaikartano rAja.nstasthau giririvAchalaH || 25||

duryodhanashcha karNashcha shakunishchApi saubalaH |
gandharvAnyodhayAM chakruH samare bhRRishavikShatAH || 26||

sarva eva tu gandharvAH shatasho.atha sahasrashaH |
jighA.nsamAnAH sahitAH karNamabhyadravanraNe || 27||

asibhiH paTTishaiH shUlairgadAbhishcha mahAbalAH |
sUtaputraM jighA.nsantaH samantAtparyavArayan || 28||

anye.asya yugamachChindandhvajamanye nyapAtayan |
IShAmanye hayAnanye sUtamanye nyapAtayan || 29||

anye ChatraM varUthaM cha bandhuraM cha tathApare |
gandharvA bahusAhasrAH khaNDasho.abhyahananratham || 30||

tato rathAdavaplutya sUtaputro.asicharmabhRRit |
vikarNarathamAsthAya mokShAyAshvAnachodayat || 31||

\hrule

\medskip
                  231
\medskip

vaishampAyana uvAcha||

gandharvaistu mahArAja bhagne karNe mahArathe |
samprAdravachchamUH sarvA dhArtarAShTrasya pashyataH || 1||

tAndRRiShTvA dravataH sarvAndhArtarAShTrAnparA~NmukhAn |
duryodhano mahArAja nAsIttatra parA~NmukhaH || 2||

tAmApatantIM samprekShya gandharvANAM mahAchamUm |
mahatA sharavarSheNa so.abhyavarShadari.ndamaH || 3||

achintya sharavarShaM tu gandharvAstasya taM ratham |
duryodhanaM jighA.nsantaH samantAtparyavArayan || 4||

yugamIShAM varUthaM cha tathaiva dhvajasArathI |
ashvA.nstriveNuM talpaM cha tilasho.abhyahananratham || 5||

duryodhanaM chitraseno virathaM patitaM bhuvi |
abhidrutya mahAbAhurjIvagrAhamathAgrahIt || 6||

tasmingRRihIte rAjendra sthitaM duHshAsanaM rathe |
paryagRRihNanta gandharvAH parivArya samantataH || 7||

vivi.nshatiM chitrasenamAdAyAnye pradudruvuH |
vindAnuvindAvapare rAjadArA.nshcha sarvashaH || 8||

sainyAstu dhArtarAShTrasya gandharvaiH samabhidrutAH |
pUrvaM prabhagnaiH sahitAH pANDavAnabhyayustadA || 9||

shakaTApaNaveshyAshcha yAnayugyaM cha sarvashaH |
sharaNaM pANDavA~njagmurhriyamANe mahIpatau || 10||

priyadarshano mahAbAhurdhArtarAShTro mahAbalaH |
gandharvairhriyate rAjA pArthAstamanudhAvata || 11||

duHshAsano durviShaho durmukho durjayastathA |
baddhvA hriyante gandharvai rAjadArAshcha sarvashaH || 12||

iti duryodhanAmAtyAH kroshanto rAjagRRiddhinaH |
ArtA dInasvarAH sarve yudhiShThiramupAgaman || 13||

tA.nstathA vyathitAndInAnbhikShamANAnyudhiShThiram |
vRRiddhAnduryodhanAmAtyAnbhImaseno.abhyabhAShata || 14||

anyathA vartamAnAnAmartho jAto.ayamanyathA |
asmAbhiryadanuShTheyaM gandharvaistadanuShThitam || 15||

durmantritamidaM tAta rAj~no durdyUtadevinaH |
dveShTAramanye klIbasya pAtayantIti naH shrutam || 16||

tadidaM kRRitaM naH pratyakShaM gandharvairatimAnuSham |
diShTyA loke pumAnasti kashchidasmatpriye sthitaH || 17||

yenAsmAkaM hRRito bhAra AsInAnAM sukhAvahaH || 17||

shItavAtAtapasahA.nstapasA chaiva karshitAn |
samastho viShamasthAnhi draShTumichChati durmatiH || 18||

adharmachAriNastasya kauravyasya durAtmanaH |
ye shIlamanuvartante te pashyanti parAbhavam || 19||

adharmo hi kRRitastena yenaitadupashikShitam |
anRRisha.nsAstu kaunteyAstasyAdhyakShAnbravImi vaH || 20||

evaM bruvANaM kaunteyaM bhImasenamamarShaNam |
na kAlaH paruShasyAyamiti rAjAbhyabhAShata || 21||

\hrule

\medskip
                  232
\medskip

yudhiShThira uvAcha||

asmAnabhigatA.nstAta bhayArtA~nsharaNaiShiNaH |
kauravAnviShamaprAptAnkathaM brUyAstvamIdRRisham || 1||

bhavanti bhedA j~nAtInAM kalahAshcha vRRikodara |
prasaktAni cha vairANi j~nAtidharmo na nashyati || 2||

yadA tu kashchijj~nAtInAM bAhyaH prArthayate kulam |
na marShayanti tatsanto bAhyenAbhipramarShaNam || 3||

jAnAti hyeSha durbuddhirasmAniha chiroShitAn |
sa eSha paribhUyAsmAnakArShIdidamapriyam || 4||

duryodhanasya grahaNAdgandharveNa balAdraNe |
strINAM bAhyAbhimarshAchcha hataM bhavati naH kulam || 5||

sharaNaM cha prapannAnAM trANArthaM cha kulasya naH |
uttiShThadhvaM naravyAghrAH sajjIbhavata mAchiram || 6||

arjunashcha yamau chaiva tvaM cha bhImAparAjitaH |
mokShayadhvaM dhArtarAShTraM hriyamANaM suyodhanam || 7||

ete rathA naravyAghrAH sarvashastrasamanvitAH |
indrasenAdibhiH sUtaiH sa.nyatAH kanakadhvajAH || 8||

etAnAsthAya vai tAta gandharvAnyoddhumAhave |
suyodhanasya mokShAya prayatadhvamatandritAH || 9||

ya eva kashchidrAjanyaH sharaNArthamihAgatam |
paraM shaktyAbhirakSheta kiM punastvaM vRRikodara || 10||

ka ihAnyo bhavettrANamabhidhAveti choditaH |
prA~njaliM sharaNApannaM dRRiShTvA shatrumapi dhruvam || 11||

varapradAnaM rAjyaM cha putrajanma cha pANDava |
shatroshcha mokShaNaM kleshAttrINi chaikaM cha tatsamam || 12||

kiM hyabhyadhikametasmAdyadApannaH suyodhanaH |
tvadbAhubalamAshritya jIvitaM parimArgati || 13||

svayameva pradhAveyaM yadi na syAdvRRikodara |
vitato.ayaM kraturvIra na hi me.atra vichAraNA || 14||

sAmnaiva tu yathA bhIma mokShayethAH suyodhanam |
tathA sarvairupAyaistvaM yatethAH kurunandana || 15||

na sAmnA pratipadyeta yadi gandharvarADasau |
parAkrameNa mRRidunA mokShayethAH suyodhanam || 16||

athAsau mRRiduyuddhena na mu~nchedbhIma kauravAn |
sarvopAyairvimochyAste nigRRihya paripanthinaH || 17||

etAvaddhi mayA shakyaM sa.ndeShTuM vai vRRikodara |
vaitAne karmaNi tate vartamAne cha bhArata || 18||

vaishampAyana uvAcha||

ajAtashatrorvachanaM tachChrutvA tu dhana~njayaH |
pratijaj~ne gurorvAkyaM kauravANAM vimokShaNam || 19||

arjuna uvAcha||

yadi sAmnA na mokShyanti gandharvA dhRRitarAShTrajAn |
adya gandharvarAjasya bhUmiH pAsyati shoNitam || 20||

vaishampAyana uvAcha||

arjunasya tu tAM shrutvA pratij~nAM satyavAdinaH |
kauravANAM tadA rAjanpunaH pratyAgataM manaH || 21||

\hrule

\medskip
                  233
\medskip

vaishampAyana uvAcha||

yudhiShThiravachaH shrutvA bhImasenapurogamAH |
prahRRiShTavadanAH sarve samuttasthurnararShabhAH || 1||

abhedyAni tataH sarve samanahyanta bhArata |
jAmbUnadavichitrANi kavachAni mahArathAH || 2||

te da.nshitA rathaiH sarve dhvajinaH sasharAsanAH |
pANDavAH pratyadRRishyanta jvalitA iva pAvakAH || 3||

tAnrathAnsAdhu sampannAnsa.nyuktA~njavanairhayaiH |
AsthAya rathashArdUlAH shIghrameva yayustataH || 4||

tataH kauravasainyAnAM prAdurAsInmahAsvanaH |
prayAtAnsahitAndRRiShTvA pANDuputrAnmahArathAn || 5||

jitakAshinashcha khacharAstvaritAshcha mahArathAH |
kShaNenaiva vane tasminsamAjagmurabhItavat || 6||

nyavartanta tataH sarve gandharvA jitakAshinaH |
dRRiShTvA rathagatAnvIrAnpANDavA.nshchaturo raNe || 7||

tA.nstu vibhrAjato dRRiShTvA lokapAlAnivodyatAn |
vyUDhAnIkA vyatiShThanta gandhamAdanavAsinaH || 8||

rAj~nastu vachanaM shrutvA dharmarAjasya dhImataH |
krameNa mRRidunA yuddhamupakrAmanta bhArata || 9||

na tu gandharvarAjasya sainikA mandachetasaH |
shakyante mRRidunA shreyaH pratipAdayituM tadA || 10||

tatastAnyudhi durdharShaH savyasAchI parantapaH |
sAntvapUrvamidaM vAkyamuvAcha khacharAnraNe || 11||

naitadgandharvarAjasya yuktaM karma jugupsitam |
paradArAbhimarshashcha mAnuShaishcha samAgamaH || 12||

utsRRijadhvaM mahAvIryAndhRRitarAShTrasutAnimAn |
dArA.nshchaiShAM vimu~nchadhvaM dharmarAjasya shAsanAt || 13||

evamuktAstu gandharvAH pANDavena yashasvinA |
utsmayantastadA pArthamidaM vachanamabruvan || 14||

ekasyaiva vayaM tAta kuryAma vachanaM bhuvi |
yasya shAsanamAj~nAya charAma vigatajvarAH || 15||

tenaikena yathAdiShTaM tathA vartAma bhArata |
na shAstA vidyate.asmAkamanyastasmAtsureshvarAt || 16||

evamuktastu gandharvaiH kuntIputro dhana~njayaH |
gandharvAnpunarevedaM vachanaM pratyabhAShata || 17||

yadi sAmnA na mokShadhvaM gandharvA dhRRitarAShTrajam |
mokShayiShyAmi vikramya svayameva suyodhanam || 18||

evamuktvA tataH pArthaH savyasAchI dhana~njayaH |
sasarja nishitAnbANAnkhacharAnkhacharAnprati || 19||

tathaiva sharavarSheNa gandharvAste balotkaTAH |
pANDavAnabhyavartanta pANDavAshcha divaukasaH || 20||

tataH sutumulaM yuddhaM gandharvANAM tarasvinAm |
babhUva bhImavegAnAM pANDavAnAM cha bhArata || 21||

\hrule

\medskip
                  234
\medskip

vaishampAyana uvAcha||

tato divyAstrasampannA gandharvA hemamAlinaH |
visRRijantaH sharAndIptAnsamantAtparyavArayan || 1||

chatvAraH pANDavA vIrA gandharvAshcha sahasrashaH |
raNe saMnyapatanrAja.nstadadbhutamivAbhavat || 2||

yathA karNasya cha ratho dhArtarAShTrasya chobhayoH |
gandharvaiH shatashashChinnau tathA teShAM prachakrire || 3||

tAnsamApatato rAjangandharvA~nshatasho raNe |
pratyagRRihNannaravyAghrAH sharavarShairanekashaH || 4||

avakIryamANAH khagamAH sharavarShaiH samantataH |
na shekuH pANDuputrANAM samIpe parivartitum || 5||

abhikruddhAnabhiprekShya gandharvAnarjunastadA |
lakShayitvAtha divyAni mahAstrANyupachakrame || 6||

sahasrANAM sahasraM sa prAhiNodyamasAdanam |
AgneyenArjunaH sa~Nkhye gandharvANAM balotkaTaH || 7||

tathA bhImo maheShvAsaH sa.nyuge balinAM varaH |
gandharvA~nshatasho rAja~njaghAna nishitaiH sharaiH || 8||

mAdrIputrAvapi tathA yudhyamAnau balotkaTau |
parigRRihyAgrato rAja~njaghnatuH shatashaH parAn || 9||

te vadhyamAnA gandharvA divyairastrairmahAtmabhiH |
utpetuH khamupAdAya dhRRitarAShTrasutA.nstataH || 10||

tAnutpatiShNUnbuddhvA tu kuntIputro dhana~njayaH |
mahatA sharajAlena samantAtparyavArayat || 11||

te baddhAH sharajAlena shakuntA iva pa~njare |
vavarShurarjunaM krodhAdgadAshaktyRRiShTivRRiShTibhiH || 12||

gadAshaktyasivRRiShTIstA nihatya sa mahAstravit |
gAtrANi chAhanadbhallairgandharvANAM dhana~njayaH || 13||

shirobhiH prapatadbhishcha charaNairbAhubhistathA |
ashmavRRiShTirivAbhAti pareShAmabhavadbhayam || 14||

te vadhyamAnA gandharvAH pANDavena mahAtmanA |
bhUmiShThamantarikShasthAH sharavarShairavAkiran || 15||

teShAM tu sharavarShANi savyasAchI parantapaH |
astraiH sa.nvArya tejasvI gandharvAnpratyavidhyata || 16||

sthUNAkarNendrajAlaM cha sauraM chApi tathArjunaH |
AgneyaM chApi saumyaM cha sasarja kurunandanaH || 17||

te dahyamAnA gandharvAH kuntIputrasya sAyakaiH |
daiteyA iva shakreNa viShAdamagamanparam || 18||

UrdhvamAkramamANAshcha sharajAlena vAritAH |
visarpamANA bhallaishcha vAryante savyasAchinA || 19||

gandharvA.nstrAsitAndRRiShTvA kuntIputreNa dhImatA |
chitraseno gadAM gRRihya savyasAchinamAdravat || 20||

tasyAbhipatatastUrNaM gadAhastasya sa.nyuge |
gadAM sarvAyasIM pArthaH sharaishchichCheda saptadhA || 21||

sa gadAM bahudhA dRRiShTvA kRRittAM bANaistarasvinA |
sa.nvRRitya vidyayAtmAnaM yodhayAmAsa pANDavam || 22||

astrANi tasya divyAni yodhayAmAsa khe sthitaH || 22||

gandharvarAjo balavAnmAyayAntarhitastadA |
antarhitaM samAlakShya praharantamathArjunaH || 23||

tADayAmAsa khacharairdivyAstrapratimantritaiH || 23||

antardhAnavadhaM chAsya chakre kruddho.arjunastadA |
shabdavedhyamupAshritya bahurUpo dhana~njayaH || 24||

sa vadhyamAnastairastrairarjunena mahAtmanA |
athAsya darshayAmAsa tadAtmAnaM priyaH sakhA || 25||

chitrasenamathAlakShya sakhAyaM yudhi durbalam |
sa~njahArAstramatha tatprasRRiShTaM pANDavarShabhaH || 26||

dRRiShTvA tu pANDavAH sarve saMhRRitAstraM dhana~njayam |
sa~njahruH pradrutAnashvA~nsharavegAndhanUMShi cha || 27||

chitrasenashcha bhImashcha savyasAchI yamAvapi |
pRRiShTvA kaushalamanyonyaM ratheShvevAvatasthire || 28||

\hrule

\medskip
                  235
\medskip

vaishampAyana uvAcha||

tato.arjunashchitrasenaM prahasannidamabravIt |
madhye gandharvasainyAnAM maheShvAso mahAdyutiH || 1||

kiM te vyavasitaM vIra kauravANAM vinigrahe |
kimarthaM cha sadAro.ayaM nigRRihItaH suyodhanaH || 2||

chitrasena uvAcha||

vidito.ayamabhiprAyastatrasthena mahAtmanA |
duryodhanasya pApasya karNasya cha dhana~njaya || 3||

vanasthAnbhavato j~nAtvA klishyamAnAnanarhavat |
ime.avahasituM prAptA draupadIM cha yashasvinIm || 4||

j~nAtvA chikIrShitaM chaiShAM mAmuvAcha sureshvaraH |
gachCha duryodhanaM baddhvA sAmAtyaM tvamihAnaya || 5||

dhana~njayashcha te rakShyaH saha bhrAtRRibhirAhave |
sa hi priyaH sakhA tubhyaM shiShyashcha tava pANDavaH || 6||

vachanAddevarAjasya tato.asmIhAgato drutam |
ayaM durAtmA baddhashcha gamiShyAmi surAlayam || 7||

arjuna uvAcha||

utsRRijyatAM chitrasena bhrAtAsmAkaM suyodhanaH |
dharmarAjasya sa.ndeshAnmama chedichChasi priyam || 8||

chitrasena uvAcha||

pApo.ayaM nityasa.nduShTo na vimokShaNamarhati |
pralabdhA dharmarAjasya kRRiShNAyAshcha dhana~njaya || 9||

nedaM chikIrShitaM tasya kuntIputro mahAvrataH |
jAnAti dharmarAjo hi shrutvA kuru yathechChasi || 10||

vaishampAyana uvAcha||

te sarva eva rAjAnamabhijagmuryudhiShThiram |
abhigamya cha tatsarvaM shasha.nsustasya duShkRRitam || 11||

ajAtashatrustachChrutvA gandharvasya vachastadA |
mokShayAmAsa tAnsarvAngandharvAnprashasha.nsa cha || 12||

diShTyA bhavadbhirbalibhiH shaktaiH sarvairna hi.nsitaH |
durvRRitto dhArtarAShTro.ayaM sAmAtyaj~nAtibAndhavaH || 13||

upakAro mahA.nstAta kRRito.ayaM mama khecharAH |
kulaM na paribhUtaM me mokSheNAsya durAtmanaH || 14||

Aj~nApayadhvamiShTAni prIyAmo darshanena vaH |
prApya sarvAnabhiprAyA.nstato vrajata mAchiram || 15||

anuj~nAtAstu gandharvAH pANDuputreNa dhImatA |
sahApsarobhiH saMhRRiShTAshchitrasenamukhA yayuH || 16||

devarADapi gandharvAnmRRitA.nstAnsamajIvayat |
divyenAmRRitavarSheNa ye hatAH kauravairyudhi || 17||

j~nAtI.nstAnavamuchyAtha rAjadArA.nshcha sarvashaH |
kRRitvA cha duShkaraM karma prItiyuktAshcha pANDavAH || 18||

sastrIkumAraiH kurubhiH pUjyamAnA mahArathAH |
babhrAjire mahAtmAnaH kurumadhye yathAgnayaH || 19||

tato duryodhanaM muchya bhrAtRRibhiH sahitaM tadA |
yudhiShThiraH sapraNayamidaM vachanamabravIt || 20||

mA sma tAta punaH kArShIrIdRRishaM sAhasaM kvachit |
na hi sAhasakartAraH sukhamedhanti bhArata || 21||

svastimAnsahitaH sarvairbhrAtRRibhiH kurunandana |
gRRihAnvraja yathAkAmaM vaimanasyaM cha mA kRRithAH || 22||

pANDavenAbhyanuj~nAto rAjA duryodhanastadA |
vidIryamANo vrIDena jagAma nagaraM prati || 23||

tasmingate kauraveye kuntIputro yudhiShThiraH |
bhrAtRRibhiH sahito vIraH pUjyamAno dvijAtibhiH || 24||

tapodhanaishcha taiH sarvairvRRitaH shakra ivAmaraiH |
vane dvaitavane tasminvijahAra mudA yutaH || 25||

\hrule

\medskip
                  236
\medskip

janamejaya uvAcha||

shatrubhirjitabaddhasya pANDavaishcha mahAtmabhiH |
mokShitasya yudhA pashchAnmAnasthasya durAtmanaH || 1||

katthanasyAvaliptasya garvitasya cha nityashaH |
sadA cha pauruShaudAryaiH pANDavAnavamanyataH || 2||

duryodhanasya pApasya nityAha~NkAravAdinaH |
pravesho hAstinapure duShkaraH pratibhAti me || 3||

tasya lajjAnvitasyaiva shokavyAkulachetasaH |
praveshaM vistareNa tvaM vaishampAyana kIrtaya || 4||

vaishampAyana uvAcha||

dharmarAjanisRRiShTastu dhArtarAShTraH suyodhanaH |
lajjayAdhomukhaH sIdannupAsarpatsuduHkhitaH || 5||

svapuraM prayayau rAjA chatura~NgabalAnugaH |
shokopahatayA buddhyA chintayAnaH parAbhavam || 6||

vimuchya pathi yAnAni deshe suyavasodake |
saMniviShTaH shubhe ramye bhUmibhAge yathepsitam || 7||

hastyashvarathapAdAtaM yathAsthAnaM nyaveshayat || 7||

athopaviShTaM rAjAnaM parya~Nke jvalanaprabhe |
upaplutaM yathA somaM rAhuNA rAtrisa~NkShaye || 8||

upagamyAbravItkarNo duryodhanamidaM tadA || 8||

diShTyA jIvasi gAndhAre diShTyA naH sa~NgamaH punaH |
diShTyA tvayA jitAshchaiva gandharvAH kAmarUpiNaH || 9||

diShTyA samagrAnpashyAmi bhrAtR^I.nste kurunandana |
vijigIShUnraNAnmuktAnnirjitArInmahArathAn || 10||

ahaM tvabhidrutaH sarvairgandharvaiH pashyatastava |
nAshaknuvaM sthApayituM dIryamANAM svavAhinIm || 11||

sharakShatA~Ngashcha bhRRishaM vyapayAto.abhipIDitaH |
idaM tvatyadbhutaM manye yadyuShmAniha bhArata || 12||

ariShTAnakShatA.nshchApi sadAradhanavAhanAn |
vimuktAnsamprapashyAmi tasmAdyuddhAdamAnuShAt || 13||

naitasya kartA loke.asminpumAnvidyeta bhArata |
yatkRRitaM te mahArAja saha bhrAtRRibhirAhave || 14||

evamuktastu karNena rAjA duryodhanastadA |
uvAchAvAkShirA rAjanbAShpagadgadayA girA || 15||

\hrule

\medskip
                  237
\medskip

duryodhana uvAcha||

ajAnataste rAdheya nAbhyasUyAmyahaM vachaH |
jAnAsi tvaM jitA~nshatrUngandharvA.nstejasA mayA || 1||

AyodhitAstu gandharvAH suchiraM sodarairmama |
mayA saha mahAbAho kRRitashchobhayataH kShayaH || 2||

mAyAdhikAstvayudhyanta yadA shUrA viyadgatAH |
tadA no nasamaM yuddhamabhavatsaha khecharaiH || 3||

parAjayaM cha prAptAH sma raNe bandhanameva cha |
sabhRRityAmAtyaputrAshcha sadAradhanavAhanAH || 4||

uchchairAkAshamArgeNa hriyAmastaiH suduHkhitAH || 4||

atha naH sainikAH kechidamAtyAshcha mahArathAn |
upagamyAbruvandInAH pANDavA~nsharaNapradAn || 5||

eSha duryodhano rAjA dhArtarAShTraH sahAnujaH |
sAmAtyadAro hriyate gandharvairdivamAsthitaiH || 6||

taM mokShayata bhadraM vaH sahadAraM narAdhipam |
parAmarsho mA bhaviShyatkurudAreShu sarvashaH || 7||

evamukte tu dharmAtmA jyeShThaH pANDusutastadA |
prasAdya sodarAnsarvAnAj~nApayata mokShaNe || 8||

athAgamya tamuddeshaM pANDavAH puruSharShabhAH |
sAntvapUrvamayAchanta shaktAH santo mahArathAH || 9||

yadA chAsmAnna mumuchurgandharvAH sAntvitA api |
tato.arjunashcha bhImashcha yamajau cha balotkaTau || 10||

mumuchuH sharavarShANi gandharvAnpratyanekashaH || 10||

atha sarve raNaM muktvA prayAtAH khacharA divam |
asmAnevAbhikarShanto dInAnmuditamAnasAH || 11||

tataH samantAtpashyAmi sharajAlena veShTitam |
amAnuShANi chAstrANi prayu~njAnaM dhana~njayam || 12||

samAvRRitA disho dRRiShTvA pANDavena shitaiH sharaiH |
dhana~njayasakhAtmAnaM darshayAmAsa vai tadA || 13||

chitrasenaH pANDavena samAshliShya parantapaH |
kushalaM paripaprachCha taiH pRRiShTashchApyanAmayam || 14||

te sametya tathAnyonyaM saMnAhAnvipramuchya cha |
ekIbhUtAstato vIrA gandharvAH saha pANDavaiH || 15||

apUjayetAmanyonyaM chitrasenadhana~njayau || 15||

\hrule

\medskip
                  238
\medskip

duryodhana uvAcha||

chitrasenaM samAgamya prahasannarjunastadA |
idaM vachanamaklIbamabravItparavIrahA || 1||

bhrAtR^Inarhasi no vIra moktuM gandharvasattama |
anarhA dharShaNaM hIme jIvamAneShu pANDuShu || 2||

evamuktastu gandharvaH pANDavena mahAtmanA |
uvAcha yatkarNa vayaM mantrayanto vinirgatAH || 3||

draShTAraH sma sukhAddhInAnsadArAnpANDavAniti || 3||

tasminnuchchAryamANe tu gandharveNa vachasyatha |
bhUmervivaramanvaichChaM praveShTuM vrIDayAnvitaH || 4||

yudhiShThiramathAgamya gandharvAH saha pANDavaiH |
asmaddurmantritaM tasmai baddhA.nshchAsmAnnyavedayan || 5||

strIsamakShamahaM dIno baddhaH shatruvashaM gataH |
yudhiShThirasyopahRRitaH kiM nu duHkhamataH param || 6||

ye me nirAkRRitA nityaM ripuryeShAmahaM sadA |
tairmokShito.ahaM durbuddhirdattaM tairjIvitaM cha me || 7||

prAptaH syAM yadyahaM vIra vadhaM tasminmahAraNe |
shreyastadbhavitA mahyamevambhUtaM na jIvitam || 8||

bhavedyashaH pRRithivyAM me khyAtaM gandharvato vadhAt |
prAptAshcha lokAH puNyAH syurmahendrasadane.akShayAH || 9||

yattvadya me vyavasitaM tachChRRiNudhvaM nararShabhAH |
iha prAyamupAsiShye yUyaM vrajata vai gRRihAn || 10||

bhrAtarashchaiva me sarve prayAntvadya puraM prati || 10||

karNaprabhRRitayashchaiva suhRRido bAndhavAshcha ye |
duHshAsanaM puraskRRitya prayAntvadya puraM prati || 11||

na hyahaM pratiyAsyAmi puraM shatrunirAkRRitaH |
shatrumAnApaho bhUtvA suhRRidAM mAnakRRittathA || 12||

sa suhRRichChokado bhUtvA shatrUNAM harShavardhanaH |
vAraNAhvayamAsAdya kiM vakShyAmi janAdhipam || 13||

bhIShmo droNaH kRRipo drauNirviduraH sa~njayastathA |
bAhlIkaH somadattashcha ye chAnye vRRiddhasaMmatAH || 14||

brAhmaNAH shreNimukhyAshcha tathodAsInavRRittayaH |
kiM mAM vakShyanti kiM chApi prativakShyAmi tAnaham || 15||

ripUNAM shirasi sthitvA tathA vikramya chorasi |
AtmadoShAtparibhraShTaH kathaM vakShyAmi tAnaham || 16||

durvinItAH shriyaM prApya vidyAmaishvaryameva cha |
tiShThanti na chiraM bhadre yathAhaM madagarvitaH || 17||

aho bata yathedaM me kaShTaM dushcharitaM kRRitam |
svayaM durbuddhinA mohAdyena prApto.asmi sa.nshayam || 18||

tasmAtprAyamupAsiShye na hi shakShyAmi jIvitum |
chetayAno hi ko jIvetkRRichChrAchChatrubhiruddhRRitaH || 19||

shatrubhishchAvahasito mAnI pauruShavarjitaH |
pANDavairvikramADhyaishcha sAvamAnamavekShitaH || 20||

vaishampAyana uvAcha||

evaM chintAparigato duHshAsanamathAbravIt |
duHshAsana nibodhedaM vachanaM mama bhArata || 21||

pratIchCha tvaM mayA dattamabhiShekaM nRRipo bhava |
prashAdhi pRRithivIM sphItAM karNasaubalapAlitAm || 22||

bhrAtR^InpAlaya visrabdhaM maruto vRRitrahA yathA |
bAndhavAstvopajIvantu devA iva shatakratum || 23||

brAhmaNeShu sadA vRRittiM kurvIthAshchApramAdataH |
bandhUnAM suhRRidAM chaiva bhavethAstvaM gatiH sadA || 24||

j~nAtI.nshchApyanupashyethA viShNurdevagaNAniva |
guravaH pAlanIyAste gachCha pAlaya medinIm || 25||

nandayansuhRRidaH sarvA~nshAtravA.nshchAvabhartsayan |
kaNThe chainaM pariShvajya gamyatAmityuvAcha ha || 26||

tasya tadvachanaM shrutvA dIno duHshAsano.abravIt |
ashrukaNThaH suduHkhArtaH prA~njaliH praNipatya cha || 27||

sagadgadamidaM vAkyaM bhrAtaraM jyeShThamAtmanaH || 27||

prasIdetyapatadbhUmau dUyamAnena chetasA |
duHkhitaH pAdayostasya netrajaM jalamutsRRijan || 28||

uktavA.nshcha naravyAghro naitadevaM bhaviShyati |
vidIryetsanagA bhUmirdyaushchApi shakalIbhavet || 29||

ravirAtmaprabhAM jahyAtsomaH shItA.nshutAM tyajet || 29||

vAyuH shaighryamatho jahyAddhimavA.nshcha parivrajet |
shuShyettoyaM samudreShu vahnirapyuShNatAM tyajet || 30||

na chAhaM tvadRRite rAjanprashAseyaM vasundharAm |
punaH punaH prasIdeti vAkyaM chedamuvAcha ha || 31||

tvameva naH kule rAjA bhaviShyasi shataM samAH || 31||

evamuktvA sa rAjendra sasvanaM praruroda ha |
pAdau sa~NgRRihya mAnArhau bhrAturjyeShThasya bhArata || 32||

tathA tau duHkhitau dRRiShTvA duHshAsanasuyodhanau |
abhigamya vyathAviShTaH karNastau pratyabhAShata || 33||

viShIdathaH kiM kauravyau bAlishyAtprAkRRitAviva |
na shokaH shochamAnasya vinivarteta kasyachit || 34||

yadA cha shochataH shoko vyasanaM nApakarShati |
sAmarthyaM kiM tvataH shoke shochamAnau prapashyathaH || 35||

dhRRitiM gRRihNIta mA shatrU~nshochantau nandayiShyathaH || 35||

kartavyaM hi kRRitaM rAjanpANDavaistava mokShaNam |
nityameva priyaM kAryaM rAj~no viShayavAsibhiH || 36||

pAlyamAnAstvayA te hi nivasanti gatajvarAH || 36||

nArhasyeva~Ngate manyuM kartuM prAkRRitavadyathA |
viShaNNAstava sodaryAstvayi prAyaM samAsthite || 37||

uttiShTha vraja bhadraM te samAshvAsaya sodarAn || 37||

rAjannadyAvagachChAmi taveha laghusattvatAm |
kimatra chitraM yadvIra mokShitaH pANDavairasi || 38||

sadyo vashaM samApannaH shatrUNAM shatrukarshana || 38||

senAjIvaishcha kauravya tathA viShayavAsibhiH |
aj~nAtairyadi vA j~nAtaiH kartavyaM nRRipateH priyam || 39||

prAyaH pradhAnAH puruShAH kShobhayantyarivAhinIm |
nigRRihyante cha yuddheShu mokShyante cha svasainikaiH || 40||

senAjIvAshcha ye rAj~nAM viShaye santi mAnavAH |
taiH sa~Ngamya nRRipArthAya yatitavyaM yathAtatham || 41||

yadyevaM pANDavai rAjanbhavadviShayavAsibhiH |
yadRRichChayA mokShito.adya tatra kA paridevanA || 42||

na chaitatsAdhu yadrAjanpANDavAstvAM nRRipottama |
svasenayA samprayAntaM nAnuyAnti sma pRRiShThataH || 43||

shUrAshcha balavantashcha sa.nyugeShvapalAyinaH |
bhavataste sabhAyAM vai preShyatAM pUrvamAgatAH || 44||

pANDaveyAni ratnAni tvamadyApyupabhu~njase |
sattvasthAnpANDavAnpashya na te prAyamupAvishan || 45||

uttiShTha rAjanbhadraM te na chintAM kartumarhasi || 45||

avashyameva nRRipate rAj~no viShayavAsibhiH |
priyANyAcharitavyAni tatra kA paridevanA || 46||

madvAkyametadrAjendra yadyevaM na kariShyasi |
sthAsyAmIha bhavatpAdau shushrUShannarimardana || 47||

notsahe jIvitumahaM tvadvihIno nararShabha |
prAyopaviShTastu nRRipa rAj~nAM hAsyo bhaviShyasi || 48||

vaishampAyana uvAcha||

evamuktastu karNena rAjA duryodhanastadA |
naivotthAtuM manashchakre svargAya kRRitanishchayaH || 49||

\hrule

\medskip
                  239
\medskip

vaishampAyana uvAcha||

prAyopaviShTaM rAjAnaM duryodhanamamarShaNam |
uvAcha sAntvayanrAja~nshakuniH saubalastadA || 1||

samyaguktaM hi karNena tachChrutaM kaurava tvayA |
mayAhRRitAM shriyaM sphItAM mohAtsamapahAya kim || 2||

tvamabuddhyA nRRipavara prANAnutsraShTumichChasi || 2||

adya chApyavagachChAmi na vRRiddhAH sevitAstvayA |
yaH samutpatitaM harShaM dainyaM vA na niyachChati || 3||

sa nashyati shriyaM prApya pAtramAmamivAmbhasi || 3||

atibhIrumatiklIbaM dIrghasUtraM pramAdinam |
vyasanAdviShayAkrAntaM na bhajanti nRRipaM shriyaH || 4||

satkRRitasya hi te shoko viparIte kathaM bhavet |
mA kRRitaM shobhanaM pArthaiH shokamAlambya nAshaya || 5||

yatra harShastvayA kAryaH satkartavyAshcha pANDavAH |
tatra shochasi rAjendra viparItamidaM tava || 6||

prasIda mA tyajAtmAnaM tuShTashcha sukRRitaM smara |
prayachCha rAjyaM pArthAnAM yasho dharmamavApnuhi || 7||

kriyAmetAM samAj~nAya kRRitaghno na bhaviShyasi |
saubhrAtraM pANDavaiH kRRitvA samavasthApya chaiva tAn || 8||

pitryaM rAjyaM prayachChaiShAM tataH sukhamavApnuhi || 8||

shakunestu vachaH shrutvA duHshAsanamavekShya cha |
pAdayoH patitaM vIraM viklavaM bhrAtRRisauhRRidAt || 9||

bAhubhyAM sAdhujAtAbhyAM duHshAsanamari.ndamam |
utthApya sampariShvajya prItyAjighrata mUrdhani || 10||

karNasaubalayoshchApi sa.nsmRRitya vachanAnyasau |
nirvedaM paramaM gatvA rAjA duryodhanastadA || 11||

vrIDayAbhiparItAtmA nairAshyamagamatparam || 11||

suhRRidAM chaiva tachChrutvA samanyuridamabravIt |
na dharmadhanasaukhyena naishvaryeNa na chAj~nayA || 12||

naiva bhogaishcha me kAryaM mA vihanyata gachChata || 12||

nishchiteyaM mama matiH sthitA prAyopaveshane |
gachChadhvaM nagaraM sarve pUjyAshcha guravo mama || 13||

ta evamuktAH pratyUchU rAjAnamarimardanam |
yA gatistava rAjendra sAsmAkamapi bhArata || 14||

kathaM vA sampravekShyAmastvadvihInAH puraM vayam || 14||

sa suhRRidbhiramAtyaishcha bhrAtRRibhiH svajanena cha |
bahuprakAramapyukto nishchayAnna vyachAlyata || 15||

darbhaprastaramAstIrya nishchayAddhRRitarAShTrajaH |
sa.nspRRishyApaH shuchirbhUtvA bhUtalaM samupAshritaH || 16||

kushachIrAmbaradharaH paraM niyamamAsthitaH |
vAgyato rAjashArdUlaH sa svargagatikA~NkShayA || 17||

manasopachitiM kRRitvA nirasya cha bahiShkriyAH || 17||

atha taM nishchayaM tasya buddhvA daiteyadAnavAH |
pAtAlavAsino raudrAH pUrvaM devairvinirjitAH || 18||

te svapakShakShayaM taM tu j~nAtvA duryodhanasya vai |
AhvAnAya tadA chakruH karma vaitAnasambhavam || 19||

bRRihaspatyushanoktaishcha mantrairmantravishAradAH |
atharvavedaproktaishcha yAshchopaniShadi kriyAH || 20||

mantrajapyasamAyuktAstAstadA samavartayan || 20||

juhvatyagnau haviH kShIraM mantravatsusamAhitAH |
brAhmaNA vedavedA~NgapAragAH sudRRiDhavratAH || 21||

karmasiddhau tadA tatra jRRimbhamANA mahAdbhutA |
kRRityA samutthitA rAjankiM karomIti chAbravIt || 22||

AhurdaityAshcha tAM tatra suprItenAntarAtmanA |
prAyopaviShTaM rAjAnaM dhArtarAShTramihAnaya || 23||

tatheti cha pratishrutya sA kRRityA prayayau tadA |
nimeShAdagamachchApi yatra rAjA suyodhanaH || 24||

samAdAya cha rAjAnaM pravivesha rasAtalam |
dAnavAnAM muhUrtAchcha tamAnItaM nyavedayat || 25||

tamAnItaM nRRipaM dRRiShTvA rAtrau saMhatya dAnavAH |
prahRRiShTamanasaH sarve ki~nchidutphullalochanAH || 26||

sAbhimAnamidaM vAkyaM duryodhanamathAbruvan || 26||

\hrule

\medskip
                  240
\medskip

dAnavA UchuH||

bhoH suyodhana rAjendra bharatAnAM kulodvaha |
shUraiH parivRRito nityaM tathaiva cha mahAtmabhiH || 1||

akArShIH sAhasamidaM kasmAtprAyopaveshanam |
AtmatyAgI hyavAgyAti vAchyatAM chAyashaskarIm || 2||

na hi kAryaviruddheShu bahvapAyeShu karmasu |
mUlaghAtiShu sajjante buddhimanto bhavadvidhAH || 3||

niyachChaitAM matiM rAjandharmArthasukhanAshinIm |
yashaHpratApadhairyaghnIM shatrUNAM harShavardhanIm || 4||

shrUyatAM cha prabho tattvaM divyatAM chAtmano nRRipa |
nirmANaM cha sharIrasya tato dhairyamavApnuhi || 5||

purA tvaM tapasAsmAbhirlabdho devAnmaheshvarAt |
pUrvakAyashcha sarvaste nirmito vajrasa~nchayaiH || 6||

astrairabhedyaH shastraishchApyadhaHkAyashcha te.anagha |
kRRitaH puShpamayo devyA rUpataH strImanoharaH || 7||

evamIshvarasa.nyuktastava deho nRRipottama |
devyA cha rAjashArdUla divyastvaM hi na mAnuShaH || 8||

kShatriyAshcha mahAvIryA bhagadattapurogamAH |
divyAstraviduShaH shUrAH kShapayiShyanti te ripUn || 9||

tadalaM te viShAdena bhayaM tava na vidyate |
sAhyArthaM cha hi te vIrAH sambhUtA bhuvi dAnavAH || 10||

bhIShmadroNakRRipAdI.nshcha pravekShyantyapare.asurAH |
yairAviShTA ghRRiNAM tyaktvA yotsyante tava vairibhiH || 11||

naiva putrAnna cha bhrAtR^Inna pitR^Inna cha bAndhavAn |
naiva shiShyAnna cha j~nAtInna bAlAnsthavirAnna cha || 12||

yudhi samprahariShyanto mokShyanti kurusattama |
niHsnehA dAnavAviShTAH samAkrAnte.antarAtmani || 13||

prahariShyanti bandhubhyaH snehamutsRRijya dUrataH |
hRRiShTAH puruShashArdUlAH kaluShIkRRitamAnasAH || 14||

avij~nAnavimUDhAshcha daivAchcha vidhinirmitAt || 14||

vyAbhAShamANAshchAnyonyaM na me jIvanvimokShyase |
sarvashastrAstramokSheNa pauruShe samavasthitAH || 15||

shlAghamAnAH kurushreShTha kariShyanti janakShayam || 15||

te.api shaktyA mahAtmAnaH pratiyotsyanti pANDavAH |
vadhaM chaiShAM kariShyanti daivayuktA mahAbalAH || 16||

daityarakShogaNAshchApi sambhUtAH kShatrayoniShu |
yotsyanti yudhi vikramya shatrubhistava pArthiva || 17||

gadAbhirmusalaiH khaDgaiH shastrairuchchAvachaistathA || 17||

yachcha te.antargataM vIra bhayamarjunasambhavam |
tatrApi vihito.asmAbhirvadhopAyo.arjunasya vai || 18||

hatasya narakasyAtmA karNamUrtimupAshritaH |
tadvairaM sa.nsmaranvIra yotsyate keshavArjunau || 19||

sa te vikramashauNDIro raNe pArthaM vijeShyati |
karNaH praharatAM shreShThaH sarvA.nshchArInmahArathaH || 20||

j~nAtvaitachChadmanA vajrI rakShArthaM savyasAchinaH |
kuNDale kavachaM chaiva karNasyApahariShyati || 21||

tasmAdasmAbhirapyatra daityAH shatasahasrashaH |
niyuktA rAkShasAshchaiva ye te sa.nshaptakA iti || 22||

prakhyAtAste.arjunaM vIraM nihaniShyanti mA shuchaH || 22||

asapatnA tvayA hIyaM bhoktavyA vasudhA nRRipa |
mA viShAdaM nayasvAsmAnnaitattvayyupapadyate || 23||

vinaShTe tvayi chAsmAkaM pakSho hIyeta kaurava || 23||

gachCha vIra na te buddhiranyA kAryA katha~nchana |
tvamasmAkaM gatirnityaM devatAnAM cha pANDavAH || 24||

vaishampAyana uvAcha||

evamuktvA pariShvajya daityAstaM rAjaku~njaram |
samAshvAsya cha durdharShaM putravaddAnavarShabhAH || 25||

sthirAM kRRitvA buddhimasya priyANyuktvA cha bhArata |
gamyatAmityanuj~nAya jayamApnuhi chetyatha || 26||

tairvisRRiShTaM mahAbAhuM kRRityA saivAnayatpunaH |
tameva deshaM yatrAsau tadA prAyamupAvishat || 27||

pratinikShipya taM vIraM kRRityA samabhipUjya cha |
anuj~nAtA cha rAj~nA sA tatraivAntaradhIyata || 28||

gatAyAmatha tasyAM tu rAjA duryodhanastadA |
svapnabhUtamidaM sarvamachintayata bhArata || 29||

vijeShyAmi raNe pANDUniti tasyAbhavanmatiH || 29||

karNaM sa.nshaptakA.nshchaiva pArthasyAmitraghAtinaH |
amanyata vadhe yuktAnsamarthA.nshcha suyodhanaH || 30||

evamAshA dRRiDhA tasya dhArtarAShTrasya durmateH |
vinirjaye pANDavAnAmabhavadbharatarShabha || 31||

karNo.apyAviShTachittAtmA narakasyAntarAtmanA |
arjunasya vadhe krUrAmakarotsa matiM tadA || 32||

sa.nshaptakAshcha te vIrA rAkShasAviShTachetasaH |
rajastamobhyAmAkrAntAH phalgunasya vadhaiShiNaH || 33||

bhIShmadroNakRRipAdyAshcha dAnavAkrAntachetasaH |
na tathA pANDuputrANAM snehavanto vishAM pate || 34||

na chAchachakShe kasmaichidetadrAjA suyodhanaH || 34||

duryodhanaM nishAnte cha karNo vaikartano.abravIt |
smayannivA~njaliM kRRitvA pArthivaM hetumadvachaH || 35||

na mRRito jayate shatrU~njIvanbhadrANi pashyati |
mRRitasya bhadrANi kutaH kauraveya kuto jayaH || 36||

na kAlo.adya viShAdasya bhayasya maraNasya vA || 36||

pariShvajyAbravIchchainaM bhujAbhyAM sa mahAbhujaH |
uttiShTha rAjankiM sheShe kasmAchChochasi shatruhan || 37||

shatrUnpratApya vIryeNa sa kathaM martumichChasi || 37||

atha vA te bhayaM jAtaM dRRiShTvArjunaparAkramam |
satyaM te pratijAnAmi vadhiShyAmi raNe.arjunam || 38||

gate trayodashe varShe satyenAyudhamAlabhe |
AnayiShyAmyahaM pArthAnvashaM tava janAdhipa || 39||

evamuktastu karNena daityAnAM vachanAttathA |
praNipAtena chAnyeShAmudatiShThatsuyodhanaH || 40||

daityAnAM tadvachaH shrutvA hRRidi kRRitvA sthirAM matim || 40||

tato manujashArdUlo yojayAmAsa vAhinIm |
rathanAgAshvakalilAM padAtijanasa~NkulAm || 41||

ga~NgaughapratimA rAjanprayAtA sA mahAchamUH |
shvetachChatraiH patAkAbhishchAmaraishcha supANDuraiH || 42||

rathairnAgaiH padAtaishcha shushubhe.atIva sa~NkulA |
vyapetAbhraghane kAle dyaurivAvyaktashAradI || 43||

jayAshIrbhirdvijendraistu stUyamAno.adhirAjavat |
gRRihNanna~njalimAlAshcha dhArtarAShTro janAdhipaH || 44||

suyodhano yayAvagre shriyA paramayA jvalan |
karNena sArdhaM rAjendra saubalena cha devinA || 45||

duHshAsanAdayashchAsya bhrAtaraH sarva eva te |
bhUrishravAH somadatto mahArAjashcha bAhlikaH || 46||

rathairnAnAvidhAkArairhayairgajavaraistathA |
prayAntaM nRRipasiMhaM tamanujagmuH kurUdvahAH || 47||

kAlenAlpena rAja.nste vivishuH svapuraM tadA || 47||

\hrule

\medskip
                  241
\medskip

janamejaya uvAcha||

vasamAneShu pArtheShu vane tasminmahAtmasu |
dhArtarAShTrA maheShvAsAH kimakurvanta sattama || 1||

karNo vaikartanashchApi shakunishcha mahAbalaH |
bhIShmadroNakRRipAshchaiva tanme sha.nsitumarhasi || 2||

vaishampAyana uvAcha||

evaM gateShu pArtheShu visRRiShTe cha suyodhane |
Agate hAstinapuraM mokShite pANDunandanaiH || 3||

bhIShmo.abravInmahArAja dhArtarAShTramidaM vachaH || 3||

uktaM tAta mayA pUrvaM gachChataste tapovanam |
gamanaM me na ruchitaM tava tanna kRRitaM cha te || 4||

tataH prAptaM tvayA vIra grahaNaM shatrubhirbalAt |
mokShitashchAsi dharmaj~naiH pANDavairna cha lajjase || 5||

pratyakShaM tava gAndhAre sasainyasya vishAM pate |
sUtaputro.apayAdbhIto gandharvANAM tadA raNAt || 6||

kroshatastava rAjendra sasainyasya nRRipAtmaja || 6||

dRRiShTaste vikramashchaiva pANDavAnAM mahAtmanAm |
karNasya cha mahAbAho sUtaputrasya durmateH || 7||

na chApi pAdabhAkkarNaH pANDavAnAM nRRipottama |
dhanurvede cha shaurye cha dharme vA dharmavatsala || 8||

tasya te.ahaM kShamaM manye pANDavaistairmahAtmabhiH |
sandhiM sandhividAM shreShTha kulasyAsya vivRRiddhaye || 9||

evamuktastu bhIShmeNa dhArtarAShTro janeshvaraH |
prahasya sahasA rAjanvipratasthe sasaubalaH || 10||

taM tu prasthitamAj~nAya karNaduHshAsanAdayaH |
anujagmurmaheShvAsA dhArtarAShTraM mahAbalam || 11||

tA.nstu samprasthitAndRRiShTvA bhIShmaH kurupitAmahaH |
lajjayA vrIDito rAja~njagAma svaM niveshanam || 12||

gate bhIShme mahArAja dhArtarAShTro janAdhipaH |
punarAgamya taM deshamamantrayata mantribhiH || 13||

kimasmAkaM bhavechChreyaH kiM kAryamavashiShyate |
kathaM nu sukRRitaM cha syAnmantrayAmAsa bhArata || 14||

karNa uvAcha||

duryodhana nibodhedaM yattvA vakShyAmi kaurava |
shrutvA cha tattathA sarvaM kartumarhasyari.ndama || 15||

tavAdya pRRithivI vIra niHsapatnA nRRipottama |
tAM pAlaya yathA shakro hatashatrurmahAmanAH || 16||

vaishampAyana uvAcha||

evamuktastu karNena karNaM rAjAbravItpunaH |
na ki~nchiddurlabhaM tasya yasya tvaM puruSharShabha || 17||

sahAyashchAnuraktashcha madarthaM cha samudyataH |
abhiprAyastu me kashchittaM vai shRRiNu yathAtatham || 18||

rAjasUyaM pANDavasya dRRiShTvA kratuvaraM tadA |
mama spRRihA samutpannA tAM sampAdaya sUtaja || 19||

evamuktastataH karNo rAjAnamidamabravIt |
tavAdya pRRithivIpAlA vashyAH sarve nRRipottama || 20||

AhUyantAM dvijavarAH sambhArAshcha yathAvidhi |
sambhriyantAM kurushreShTha yaj~nopakaraNAni cha || 21||

RRitvijashcha samAhUtA yathoktaM vedapAragAH |
kriyAM kurvantu te rAjanyathAshAstramari.ndama || 22||

bahvannapAnasa.nyuktaH susamRRiddhaguNAnvitaH |
pravartatAM mahAyaj~nastavApi bharatarShabha || 23||

evamuktastu karNena dhArtarAShTro vishAM pate |
purohitaM samAnAyya idaM vachanamabravIt || 24||

rAjasUyaM kratushreShThaM samAptavaradakShiNam |
Ahara tvaM mama kRRite yathAnyAyaM yathAkramam || 25||

sa evamukto nRRipatimuvAcha dvijapu~NgavaH |
na sa shakyaH kratushreShTho jIvamAne yudhiShThire || 26||

AhartuM kauravashreShTha kule tava nRRipottama || 26||

dIrghAyurjIvati cha vai dhRRitarAShTraH pitA tava |
atashchApi viruddhaste kratureSha nRRipottama || 27||

asti tvanyanmahatsatraM rAjasUyasamaM prabho |
tena tvaM yaja rAjendra shRRiNu chedaM vacho mama || 28||

ya ime pRRithivIpAlAH karadAstava pArthiva |
te karAnsamprayachChantu suvarNaM cha kRRitAkRRitam || 29||

tena te kriyatAmadya lA~NgalaM nRRipasattama |
yaj~navATasya te bhUmiH kRRiShyatAM tena bhArata || 30||

tatra yaj~no nRRipashreShTha prabhUtAnnaH susa.nskRRitaH |
pravartatAM yathAnyAyaM sarvato hyanivAritaH || 31||

eSha te vaiShNavo nAma yaj~naH satpuruShochitaH |
etena neShTavAnkashchidRRite viShNuM purAtanam || 32||

rAjasUyaM kratushreShThaM spardhatyeSha mahAkratuH |
asmAkaM rochate chaiva shreyashcha tava bhArata || 33||

avighnashcha bhavedeSha saphalA syAtspRRihA tava || 33||

evamuktastu tairviprairdhArtarAShTro mahIpatiH |
karNaM cha saubalaM chaiva bhrAtR^I.nshchaivedamabravIt || 34||

rochate me vachaH kRRitsnaM brAhmaNAnAM na sa.nshayaH |
rochate yadi yuShmAkaM tanmA prabrUta mAchiram || 35||

evamuktAstu te sarve tathetyUchurnarAdhipam |
sa.ndidesha tato rAjA vyApArasthAnyathAkramam || 36||

halasya karaNe chApi vyAdiShTAH sarvashilpinaH |
yathoktaM cha nRRipashreShTha kRRitaM sarvaM yathAkramam || 37||

\hrule

\medskip
                  242
\medskip

vaishampAyana uvAcha||

tatastu shilpinaH sarve amAtyapravarAshcha ha |
vidurashcha mahAprAj~no dhArtarAShTre nyavedayat || 1||

sajjaM kratuvaraM rAjankAlaprAptaM cha bhArata |
sauvarNaM cha kRRitaM divyaM lA~NgalaM sumahAdhanam || 2||

etachChrutvA nRRipashreShTho dhArtarAShTro vishAM pate |
Aj~nApayAmAsa nRRipaH kraturAjapravartanam || 3||

tataH pravavRRite yaj~naH prabhUtAnnaH susa.nskRRitaH |
dIkShitashchApi gAndhAriryathAshAstraM yathAkramam || 4||

prahRRiShTo dhRRitarAShTro.abhUdvidurashcha mahAyashAH |
bhIShmo droNaH kRRipaH karNo gAndhArI cha yashasvinI || 5||

nimantraNArthaM dUtA.nshcha preShayAmAsa shIghragAn |
pArthivAnAM cha rAjendra brAhmaNAnAM tathaiva cha || 6||

te prayAtA yathoddiShTaM dUtAstvaritavAhanAH || 6||

tatra ka~nchitprayAtaM tu dUtaM duHshAsano.abravIt |
gachCha dvaitavanaM shIghraM pANDavAnpApapUruShAn || 7||

nimantraya yathAnyAyaM viprA.nstasminmahAvane || 7||

sa gatvA pANDavAvAsamuvAchAbhipraNamya tAn |
duryodhano mahArAja yajate nRRipasattamaH || 8||

svavIryArjitamarthaughamavApya kurunandanaH |
tatra gachChanti rAjAno brAhmaNAshcha tatastataH || 9||

ahaM tu preShito rAjankauraveNa mahAtmanA |
Amantrayati vo rAjA dhArtarAShTro janeshvaraH || 10||

mano.abhilaShitaM rAj~nastaM kratuM draShTumarhatha || 10||

tato yudhiShThiro rAjA tachChrutvA dUtabhAShitam |
abravInnRRipashArdUlo diShTyA rAjA suyodhanaH || 11||

yajate kratumukhyena pUrveShAM kIrtivardhanaH || 11||

vayamapyupayAsyAmo na tvidAnIM katha~nchana |
samayaH paripAlyo no yAvadvarShaM trayodasham || 12||

shrutvaitaddharmarAjasya bhImo vachanamabravIt |
tadA tu nRRipatirgantA dharmarAjo yudhiShThiraH || 13||

astrashastrapradIpte.agnau yadA taM pAtayiShyati |
varShAttrayodashAdUrdhvaM raNasatre narAdhipaH || 14||

yadA krodhahavirmoktA dhArtarAShTreShu pANDavaH |
AgantArastadA smeti vAchyaste sa suyodhanaH || 15||

sheShAstu pANDavA rAjannaivochuH ki~nchidapriyam |
dUtashchApi yathAvRRittaM dhArtarAShTre nyavedayat || 16||

athAjagmurnarashreShThA nAnAjanapadeshvarAH |
brAhmaNAshcha mahAbhAgA dhArtarAShTrapuraM prati || 17||

te tvarchitA yathAshAstraM yathAvarNaM yathAkramam |
mudA paramayA yuktAH prItyA chApi nareshvara || 18||

dhRRitarAShTro.api rAjendra sa.nvRRitaH sarvakauravaiH |
harSheNa mahatA yukto viduraM pratyabhAShata || 19||

yathA sukhI janaH sarvaH kShattaH syAdannasa.nyutaH |
tuShyechcha yaj~nasadane tathA kShipraM vidhIyatAm || 20||

vidurastvevamAj~naptaH sarvavarNAnari.ndama |
yathApramANato vidvAnpUjayAmAsa dharmavit || 21||

bhakShyabhojyAnnapAnena mAlyaishchApi sugandhibhiH |
vAsobhirvividhaishchaiva yojayAmAsa hRRiShTavat || 22||

kRRitvA hyavabhRRithaM vIro yathAshAstraM yathAkramam |
sAntvayitvA cha rAjendro dattvA cha vividhaM vasu || 23||

visarjayAmAsa nRRipAnbrAhmaNA.nshcha sahasrashaH || 23||

visarjayitvA sa nRRipAnbhrAtRRibhiH parivAritaH |
vivesha hAstinapuraM sahitaH karNasaubalaiH || 24||

\hrule

\medskip
                  243
\medskip

vaishampAyana uvAcha||

pravishantaM mahArAja sUtAstuShTuvurachyutam |
janAshchApi maheShvAsaM tuShTuvU rAjasattamam || 1||

lAjaishchandanachUrNaishchApyavakIrya janAstadA |
UchurdiShTyA nRRipAvighnAtsamApto.ayaM kratustava || 2||

apare tvabruva.nstatra vAtikAstaM mahIpatim |
yudhiShThirasya yaj~nena na samo hyeSha tu kratuH || 3||

naiva tasya kratoreSha kalAmarhati ShoDashIm || 3||

evaM tatrAbruvankechidvAtikAstaM nareshvaram |
suhRRidastvabruva.nstatra ati sarvAnayaM kratuH || 4||

yayAtirnahuShashchApi mAndhAtA bharatastathA |
kratumenaM samAhRRitya pUtAH sarve divaM gatAH || 5||

etA vAchaH shubhAH shRRiNvansuhRRidAM bharatarShabha |
pravivesha puraM hRRiShTaH svaveshma cha narAdhipaH || 6||

abhivAdya tataH pAdau mAtApitrorvishAM pate |
bhIShmadroNakRRipANAM cha vidurasya cha dhImataH || 7||

abhivAditaH kanIyobhirbhrAtRRibhirbhrAtRRivatsalaH |
niShasAdAsane mukhye bhrAtRRibhiH parivAritaH || 8||

tamutthAya mahArAja sUtaputro.abravIdvachaH |
diShTyA te bharatashreShTha samApto.ayaM mahAkratuH || 9||

hateShu yudhi pArtheShu rAjasUye tathA tvayA |
AhRRite.ahaM narashreShTha tvAM sabhAjayitA punaH || 10||

tamabravInmahArAjo dhArtarAShTro mahAyashAH |
satyametattvayA vIra pANDaveShu durAtmasu || 11||

nihateShu narashreShTha prApte chApi mahAkratau |
rAjasUye punarvIra tvaM mAM sa.nvardhayiShyasi || 12||

evamuktvA mahAprAj~naH karNamAshliShya bhArata |
rAjasUyaM kratushreShThaM chintayAmAsa kauravaH || 13||

so.abravItsuhRRidashchApi pArshvasthAnnRRipasattamaH |
kadA tu taM kratuvaraM rAjasUyaM mahAdhanam || 14||

nihatya pANDavAnsarvAnAhariShyAmi kauravAH || 14||

tamabravIttadA karNaH shRRiNu me rAjaku~njara |
pAdau na dhAvaye tAvadyAvanna nihato.arjunaH || 15||

athotkruShTaM maheShvAsairdhArtarAShTrairmahArathaiH |
pratij~nAte phalgunasya vadhe karNena sa.nyuge || 16||

vijitA.nshchApyamanyanta pANDavAndhRRitarAShTrajAH || 16||

duryodhano.api rAjendra visRRijya narapu~NgavAn |
pravivesha gRRihaM shrImAnyathA chaitrarathaM prabhuH || 17||

te.api sarve maheShvAsA jagmurveshmAni bhArata || 17||

pANDavAshcha maheShvAsA dUtavAkyaprachoditAH |
chintayantastamevArthaM nAlabhanta sukhaM kvachit || 18||

bhUyashcha chArai rAjendra pravRRittirupapAditA |
pratij~nA sUtaputrasya vijayasya vadhaM prati || 19||

etachChrutvA dharmasutaH samudvigno narAdhipa |
abhedyakavachaM matvA karNamadbhutavikramam || 20||

anusmara.nshcha sa~NkleshAnna shAntimupayAti saH || 20||

tasya chintAparItasya buddhirjaj~ne mahAtmanaH |
bahuvyAlamRRigAkIrNaM tyaktuM dvaitavanaM vanam || 21||

dhArtarAShTro.api nRRipatiH prashashAsa vasundharAm |
bhrAtRRibhiH sahito vIrairbhIShmadroNakRRipaistathA || 22||

sa~Ngamya sUtaputreNa karNenAhavashobhinA |
duryodhanaH priye nityaM vartamAno mahIpatiH || 23||

pUjayAmAsa viprendrAnkratubhirbhUridakShiNaiH || 23||

bhrAtR^INAM cha priyaM rAjansa chakAra parantapaH |
nishchitya manasA vIro dattabhuktaphalaM dhanam || 24||

\hrule

\medskip
              mRRigasvapnabhayaparva
                  244
\medskip

janamejaya uvAcha||

duryodhanaM mochayitvA pANDuputrA mahAbalAH |
kimakArShurvane tasmi.nstanmamAkhyAtumarhasi || 1||

vaishampAyana uvAcha||

tataH shayAnaM kaunteyaM rAtrau dvaitavane mRRigAH |
svapnAnte darshayAmAsurbAShpakaNThA yudhiShThiram || 2||

tAnabravItsa rAjendro vepamAnAnkRRitA~njalIn |
brUta yadvaktukAmAH stha ke bhavantaH kimiShyate || 3||

evamuktAH pANDavena kaunteyena yashasvinA |
pratyabruvanmRRigAstatra hatasheShA yudhiShThiram || 4||

vayaM mRRigA dvaitavane hatashiShTAH sma bhArata |
notsIdema mahArAja kriyatAM vAsaparyayaH || 5||

bhavanto bhrAtaraH shUrAH sarva evAstrakovidAH |
kulAnyalpAvashiShTAni kRRitavanto vanaukasAm || 6||

bIjabhUtA vayaM kechidavashiShTA mahAmate |
vivardhemahi rAjendra prasAdAtte yudhiShThira || 7||

tAnvepamAnAnvitrastAnbIjamAtrAvasheShitAn |
mRRigAndRRiShTvA suduHkhArto dharmarAjo yudhiShThiraH || 8||

tA.nstathetyabravIdrAjA sarvabhUtahite rataH |
tathyaM bhavanto bruvate kariShyAmi cha tattathA || 9||

ityevaM pratibuddhaH sa rAtryante rAjasattamaH |
abravItsahitAnbhrAtR^IndayApanno mRRigAnprati || 10||

ukto rAtrau mRRigairasmi svapnAnte hatasheShitaiH |
tanubhUtAH sma bhadraM te dayA naH kriyatAmiti || 11||

te satyamAhuH kartavyA dayAsmAbhirvanaukasAm |
sAShTamAsaM hi no varShaM yadenAnupayu~njmahe || 12||

punarbahumRRigaM ramyaM kAmyakaM kAnanottamam |
marubhUmeH shiraH khyAtaM tRRiNabindusaraH prati || 13||

tatremA vasatIH shiShTA viharanto ramemahi || 13||

tataste pANDavAH shIghraM prayayurdharmakovidAH |
brAhmaNaiH sahitA rAjanye cha tatra sahoShitAH || 14||

indrasenAdibhishchaiva preShyairanugatAstadA || 14||

te yAtvAnusRRitairmArgaiH svannaiH shuchijalAnvitaiH |
dadRRishuH kAmyakaM puNyamAshramaM tApasAyutam || 15||

vivishuste sma kauravyA vRRitA viprarShabhaistadA |
tadvanaM bharatashreShThAH svargaM sukRRitino yathA || 16||

\hrule

\medskip
              vrIhidrauNikaparva
                  245
\medskip

vaishampAyana uvAcha||

vane nivasatAM teShAM pANDavAnAM mahAtmanAm |
varShANyekAdashAtIyuH kRRichChreNa bharatarShabha || 1||

phalamUlAshanAste hi sukhArhA duHkhamuttamam |
prAptakAlamanudhyAntaH sehuruttamapUruShAH || 2||

yudhiShThirastu rAjarShirAtmakarmAparAdhajam |
chintayansa mahAbAhurbhrAtR^INAM duHkhamuttamam || 3||

na suShvApa sukhaM rAjA hRRidi shalyairivArpitaiH |
daurAtmyamanupashya.nstatkAle dyUtodbhavasya hi || 4||

sa.nsmaranparuShA vAchaH sUtaputrasya pANDavaH |
niHshvAsaparamo dIno bibhratkopaviShaM mahat || 5||

arjuno yamajau chobhau draupadI cha yashasvinI |
sa cha bhImo mahAtejAH sarveShAmuttamo balI || 6||

yudhiShThiramudIkShantaH sehurduHkhamanuttamam || 6||

avashiShTamalpakAlaM manvAnAH puruSharShabhAH |
vapuranyadivAkArShurutsAhAmarShacheShTitaiH || 7||

kasyachittvatha kAlasya vyAsaH satyavatIsutaH |
AjagAma mahAyogI pANDavAnavalokakaH || 8||

tamAgatamabhiprekShya kuntIputro yudhiShThiraH |
pratyudgamya mahAtmAnaM pratyagRRihNAdyathAvidhi || 9||

tamAsInamupAsInaH shushrUShurniyatendriyaH |
toShayanpraNipAtena vyAsaM pANDavanandanaH || 10||

tAnavekShya kRRishAnpautrAnvane vanyena jIvataH |
maharShiranukampArthamabravIdbAShpagadgadam || 11||

yudhiShThira mahAbAho shRRiNu dharmabhRRitAM vara |
nAtaptatapasaH putra prApnuvanti mahatsukham || 12||

sukhaduHkhe hi puruShaH paryAyeNopasevate |
nAtyantamasukhaM kashchitprApnoti puruSharShabha || 13||

praj~nAvA.nstveva puruShaH sa.nyuktaH parayA dhiyA |
udayAstamayaj~no hi na shochati na hRRiShyati || 14||

sukhamApatitaM sevedduHkhamApatitaM sahet |
kAlaprAptamupAsIta sasyAnAmiva karShakaH || 15||

tapaso hi paraM nAsti tapasA vindate mahat |
nAsAdhyaM tapasaH ki~nchiditi budhyasva bhArata || 16||

satyamArjavamakrodhaH sa.nvibhAgo damaH shamaH |
anasUyAvihi.nsA cha shauchamindriyasa.nyamaH || 17||

sAdhanAni mahArAja narANAM puNyakarmaNAm || 17||

adharmaruchayo mUDhAstiryaggatiparAyaNAH |
kRRichChrAM yonimanuprApya na sukhaM vindate janAH || 18||

iha yatkriyate karma tatparatropabhujyate |
tasmAchCharIraM yu~njIta tapasA niyamena cha || 19||

yathAshakti prayachChechcha sampUjyAbhipraNamya cha |
kAle pAtre cha hRRiShTAtmA rAjanvigatamatsaraH || 20||

satyavAdI labhetAyuranAyAsamathArjavI |
akrodhano.anasUyashcha nirvRRitiM labhate parAm || 21||

dAntaH shamaparaH shashvatparikleshaM na vindati |
na cha tapyati dAntAtmA dRRiShTvA paragatAM shriyam || 22||

sa.nvibhaktA cha dAtA cha bhogavAnsukhavAnnaraH |
bhavatyahi.nsakashchaiva paramArogyamashnute || 23||

mAnyAnmAnayitA janma kule mahati vindati |
vyasanairna tu sa.nyogaM prApnoti vijitendriyaH || 24||

shubhAnushayabuddhirhi sa.nyuktaH kAladharmaNA |
prAdurbhavati tadyogAtkalyANamatireva saH || 25||

yudhiShThira uvAcha||

bhagavandAnadharmANAM tapaso vA mahAmune |
kiM svidbahuguNaM pretya kiM vA duShkaramuchyate || 26||

vyAsa uvAcha||

dAnAnna duShkarataraM pRRithivyAmasti ki~nchana |
arthe hi mahatI tRRiShNA sa cha duHkhena labhyate || 27||

parityajya priyAnprANAndhanArthaM hi mahAhavam |
pravishanti narA vIrAH samudramaTavIM tathA || 28||

kRRiShigorakShyamityeke pratipadyanti mAnavAH |
puruShAH preShyatAmeke nirgachChanti dhanArthinaH || 29||

tasya duHkhArjitasyaivaM parityAgaH suduShkaraH |
na duShkarataraM dAnAttasmAddAnaM mataM mama || 30||

visheShastvatra vij~neyo nyAyenopArjitaM dhanam |
pAtre deshe cha kAle cha sAdhubhyaH pratipAdayet || 31||

anyAyasamupAttena dAnadharmo dhanena yaH |
kriyate na sa kartAraM trAyate mahato bhayAt || 32||

pAtre dAnaM svalpamapi kAle dattaM yudhiShThira |
manasA suvishuddhena pretyAnantaphalaM smRRitam || 33||

atrApyudAharantImamitihAsaM purAtanam |
vrIhidroNaparityAgAdyatphalaM prApa mudgalaH || 34||

\hrule

\medskip
                  246
\medskip

yudhiShThira uvAcha||

vrIhidroNaH parityaktaH kathaM tena mahAtmanA |
kasmai dattashcha bhagavanvidhinA kena chAttha me || 1||

pratyakShadharmA bhagavAnyasya tuShTo hi karmabhiH |
saphalaM tasya janmAhaM manye saddharmachAriNaH || 2||

vyAsa uvAcha||

shilo~nChavRRittirdharmAtmA mudgalaH sa.nshitavrataH |
AsIdrAjankurukShetre satyavAganasUyakaH || 3||

atithivratI kriyAvA.nshcha kApotIM vRRittimAsthitaH |
satramiShTIkRRitaM nAma samupAste mahAtapAH || 4||

saputradAro hi muniH pakShAhAro babhUva saH |
kapotavRRittyA pakSheNa vrIhidroNamupArjayat || 5||

darshaM cha paurNamAsaM cha kurvanvigatamatsaraH |
devatAtithisheSheNa kurute dehayApanam || 6||

tasyendraH sahito devaiH sAkShAttribhuvaneshvaraH |
pratyagRRihNAnmahArAja bhAgaM parvaNi parvaNi || 7||

sa parvakAlaM kRRitvA tu munivRRittyA samanvitaH |
atithibhyo dadAvannaM prahRRiShTenAntarAtmanA || 8||

vrIhidroNasya tadaho dadato.annaM mahAtmanaH |
shiShTaM mAtsaryahInasya vardhatyatithidarshanAt || 9||

tachChatAnyapi bhu~njanti brAhmaNAnAM manIShiNAm |
munestyAgavishuddhyA tu tadannaM vRRiddhimRRichChati || 10||

taM tu shushrAva dharmiShThaM mudgalaM sa.nshitavratam |
durvAsA nRRipa digvAsAstamathAbhyAjagAma ha || 11||

bibhrachchAniyataM veShamunmatta iva pANDava |
vikachaH paruShA vAcho vyAharanvividhA muniH || 12||

abhigamyAtha taM vipramuvAcha munisattamaH |
annArthinamanuprAptaM viddhi mAM munisattama || 13||

svAgataM te.astviti muniM mudgalaH pratyabhAShata |
pAdyamAchamanIyaM cha prativedyAnnamuttamam || 14||

prAdAtsa tapasopAttaM kShudhitAyAtithivratI |
unmattAya parAM shraddhAmAsthAya sa dhRRitavrataH || 15||

tatastadannaM rasavatsa eva kShudhayAnvitaH |
bubhuje kRRitsnamunmattaH prAdAttasmai cha mudgalaH || 16||

bhuktvA chAnnaM tataH sarvamuchChiShTenAtmanastataH |
athAnulilipe.a~NgAni jagAma cha yathAgatam || 17||

evaM dvitIye samprApte parvakAle manIShiNaH |
Agamya bubhuje sarvamannamu~nChopajIvinaH || 18||

nirAhArastu sa muniru~nChamArjayate punaH |
na chainaM vikriyAM netumashakanmudgalaM kShudhA || 19||

na krodho na cha mAtsaryaM nAvamAno na sambhramaH |
saputradAramu~nChantamAvivesha dvijottamam || 20||

tathA tamu~nChadharmANaM durvAsA munisattamam |
upatasthe yathAkAlaM ShaTkRRitvaH kRRitanishchayaH || 21||

na chAsya mAnasaM ki~nchidvikAraM dadRRishe muniH |
shuddhasattvasya shuddhaM sa dadRRishe nirmalaM manaH || 22||

tamuvAcha tataH prItaH sa munirmudgalaM tadA |
tvatsamo nAsti loke.asmindAtA mAtsaryavarjitaH || 23||

kShuddharmasa~nj~nAM praNudatyAdatte dhairyameva cha |
viShayAnusAriNI jihvA karShatyeva rasAnprati || 24||

AhAraprabhavAH prANA mano durnigrahaM chalam |
manasashchendriyANAM chApyaikAgryaM nishchitaM tapaH || 25||

shrameNopArjitaM tyaktuM duHkhaM shuddhena chetasA |
tatsarvaM bhavatA sAdho yathAvadupapAditam || 26||

prItAH smo.anugRRihItAshcha sametya bhavatA saha |
indriyAbhijayo dhairyaM sa.nvibhAgo damaH shamaH || 27||

dayA satyaM cha dharmashcha tvayi sarvaM pratiShThitam |
jitAste karmabhirlokAH prApto.asi paramAM gatim || 28||

aho dAnaM vighuShTaM te sumahatsvargavAsibhiH |
sasharIro bhavAngantA svargaM sucharitavrata || 29||

ityevaM vadatastasya tadA durvAsaso muneH |
devadUto vimAnena mudgalaM pratyupasthitaH || 30||

ha.nsasArasayuktena ki~NkiNIjAlamAlinA |
kAmagena vichitreNa divyagandhavatA tathA || 31||

uvAcha chainaM viprarShiM vimAnaM karmabhirjitam |
samupAroha sa.nsiddhiM prApto.asi paramAM mune || 32||

tameva.nvAdinamRRiShirdevadUtamuvAcha ha |
ichChAmi bhavatA proktAnguNAnsvarganivAsinAm || 33||

ke guNAstatra vasatAM kiM tapaH kashcha nishchayaH |
svarge svargasukhaM kiM cha doSho vA devadUtaka || 34||

satAM saptapadaM mitramAhuH santaH kulochitAH |
mitratAM cha puraskRRitya pRRichChAmi tvAmahaM vibho || 35||

yadatra tathyaM pathyaM cha tadbravIhyavichArayan |
shrutvA tathA kariShyAmi vyavasAyaM girA tava || 36||

\hrule

\medskip
                  247
\medskip

devadUta uvAcha||

maharShe.akAryabuddhistvaM yaH svargasukhamuttamam |
samprAptaM bahu mantavyaM vimRRishasyabudho yathA || 1||

upariShTAdasau loko yo.ayaM svariti sa~nj~nitaH |
UrdhvagaH satpathaH shashvaddevayAnacharo mune || 2||

nAtaptatapasaH pu.nso nAmahAyaj~nayAjinaH |
nAnRRitA nAstikAshchaiva tatra gachChanti mudgala || 3||

dharmAtmAno jitAtmAnaH shAntA dAntA vimatsarAH |
dAnadharmaratAH pu.nsaH shUrAshchAhatalakShaNAH || 4||

tatra gachChanti karmAgryaM kRRitvA shamadamAtmakam |
lokAnpuNyakRRitAM brahmansadbhirAsevitAnnRRibhiH || 5||

devAH sAdhyAstathA vishve marutashcha maharShibhiH |
yAmA dhAmAshcha maudgalya gandharvApsarasastathA || 6||

eShAM devanikAyAnAM pRRithakpRRithaganekashaH |
bhAsvantaH kAmasampannA lokAstejomayAH shubhAH || 7||

trayastri.nshatsahasrANi yojanAnAM hiraNmayaH |
meruH parvatarADyatra devodyAnAni mudgala || 8||

nandanAdIni puNyAni vihArAH puNyakarmaNAm |
na kShutpipAse na glAnirna shItoShNabhayaM tathA || 9||

bIbhatsamashubhaM vApi rogA vA tatra kechana |
manoj~nAH sarvato gandhAH sukhasparshAshcha sarvashaH || 10||

shabdAH shrutimanogrAhyAH sarvatastatra vai mune |
na shoko na jarA tatra nAyAsaparidevane || 11||

IdRRishaH sa mune lokaH svakarmaphalahetukaH |
sukRRitaistatra puruShAH sambhavantyAtmakarmabhiH || 12||

taijasAni sharIrANi bhavantyatropapadyatAm |
karmajAnyeva maudgalya na mAtRRipitRRijAnyuta || 13||

na cha svedo na daurgandhyaM purIShaM mUtrameva cha |
teShAM na cha rajo vastraM bAdhate tatra vai mune || 14||

na mlAyanti srajasteShAM divyagandhA manoramAH |
paryuhyante vimAnaishcha brahmanneva.nvidhAshcha te || 15||

IrShyAshokaklamApetA mohamAtsaryavarjitAH |
sukhaM svargajitastatra vartayanti mahAmune || 16||

teShAM tathAvidhAnAM tu lokAnAM munipu~Ngava |
uparyupari shakrasya lokA divyaguNAnvitAH || 17||

purastAdbrahmaNastatra lokAstejomayAH shubhAH |
yatra yAntyRRiShayo brahmanpUtAH svaiH karmabhiH shubhaiH || 18||

RRibhavo nAma tatrAnye devAnAmapi devatAH |
teShAM lokAH paratare tAnyajantIha devatAH || 19||

svayamprabhAste bhAsvanto lokAH kAmadughAH pare |
na teShAM strIkRRitastApo na lokaishvaryamatsaraH || 20||

na vartayantyAhutibhiste nApyamRRitabhojanAH |
tathA divyasharIrAste na cha vigrahamUrtayaH || 21||

na sukhe sukhakAmAshcha devadevAH sanAtanAH |
na kalpaparivarteShu parivartanti te tathA || 22||

jarA mRRityuH kutasteShAM harShaH prItiH sukhaM na cha |
na duHkhaM na sukhaM chApi rAgadveShau kuto mune || 23||

devAnAmapi maudgalya kA~NkShitA sA gatiH parA |
duShprApA paramA siddhiragamyA kAmagocharaiH || 24||

trayastri.nshadime lokAH sheShA lokA manIShibhiH |
gamyante niyamaiH shreShThairdAnairvA vidhipUrvakaiH || 25||

seyaM dAnakRRitA vyuShTiratra prAptA sukhAvahA |
tAM bhu~NkShva sukRRitairlabdhAM tapasA dyotitaprabhaH || 26||

etatsvargasukhaM vipra lokA nAnAvidhAstathA |
guNAH svargasya proktAste doShAnapi nibodha me || 27||

kRRitasya karmaNastatra bhujyate yatphalaM divi |
na chAnyatkriyate karma mUlachChedena bhujyate || 28||

so.atra doSho mama matastasyAnte patanaM cha yat |
sukhavyAptamanaskAnAM patanaM yachcha mudgala || 29||

asantoShaH parItApo dRRiShTvA dIptatarAH shriyaH |
yadbhavatyavare sthAne sthitAnAM tachcha duShkaram || 30||

sa~nj~nAmohashcha patatAM rajasA cha pradharShaNam |
pramlAneShu cha mAlyeShu tataH pipatiShorbhayam || 31||

A brahmabhavanAdete doShA maudgalya dAruNAH |
nAkaloke sukRRitinAM guNAstvayutasho nRRiNAm || 32||

ayaM tvanyo guNaH shreShThashchyutAnAM svargato mune |
shubhAnushayayogena manuShyeShUpajAyate || 33||

tatrApi sumahAbhAgaH sukhabhAgabhijAyate |
na chetsambudhyate tatra gachChatyadhamatAM tataH || 34||

iha yatkriyate karma tatparatropabhujyate |
karmabhUmiriyaM brahmanphalabhUmirasau matA || 35||

etatte sarvamAkhyAtaM yanmAM pRRichChasi mudgala |
tavAnukampayA sAdho sAdhu gachChAma mAchiram || 36||

vyAsa uvAcha||

etachChrutvA tu maudgalyo vAkyaM vimamRRishe dhiyA |
vimRRishya cha munishreShTho devadUtamuvAcha ha || 37||

devadUta namaste.astu gachCha tAta yathAsukham |
mahAdoSheNa me kAryaM na svargeNa sukhena vA || 38||

patanaM tanmahadduHkhaM paritApaH sudAruNaH |
svargabhAjashchyavantIha tasmAtsvargaM na kAmaye || 39||

yatra gatvA na shochanti na vyathanti chalanti vA |
tadahaM sthAnamatyantaM mArgayiShyAmi kevalam || 40||

ityuktvA sa munirvAkyaM devadUtaM visRRijya tam |
shilo~nChavRRittimutsRRijya shamamAtiShThaduttamam || 41||

tulyanindAstutirbhUtvA samaloShTAshmakA~nchanaH |
j~nAnayogena shuddhena dhyAnanityo babhUva ha || 42||

dhyAnayogAdbalaM labdhvA prApya charddhimanuttamAm |
jagAma shAshvatIM siddhiM parAM nirvANalakShaNAm || 43||

tasmAttvamapi kaunteya na shokaM kartumarhasi |
rAjyAtsphItAtparibhraShTastapasA tadavApsyasi || 44||

sukhasyAnantaraM duHkhaM duHkhasyAnantaraM sukham |
paryAyeNopavartante naraM nemimarA iva || 45||

pitRRipaitAmahaM rAjyaM prApsyasyamitavikrama |
varShAttrayodashAdUrdhvaM vyetu te mAnaso jvaraH || 46||

vaishampAyana uvAcha||

evamuktvA sa bhagavAnvyAsaH pANDavanandanam |
jagAma tapase dhImAnpunarevAshramaM prati || 47||

\hrule

\medskip
              draupadIharaNaparva
                  248
\medskip

vaishampAyana uvAcha||

tasminbahumRRige.araNye ramamANA mahArathAH |
kAmyake bharatashreShThA vijahruste yathAmarAH || 1||

prekShamANA bahuvidhAnvanoddeshAnsamantataH |
yathartukAlaramyAshcha vanarAjIH supuShpitAH || 2||

pANDavA mRRigayAshIlAshcharantastanmahAvanam |
vijahrurindrapratimAH ka~nchitkAlamari.ndamAH || 3||

tataste yaugapadyena yayuH sarve chaturdisham |
mRRigayAM puruShavyAghrA brAhmaNArthe parantapAH || 4||

draupadImAshrame nyasya tRRiNabindoranuj~nayA |
maharSherdIptatapaso dhaumyasya cha purodhasaH || 5||

tatastu rAjA sindhUnAM vArddhakShatrirmahAyashAH |
vivAhakAmaH shAlveyAnprayAtaH so.abhavattadA || 6||

mahatA paribarheNa rAjayogyena sa.nvRRitaH |
rAjabhirbahubhiH sArdhamupAyAtkAmyakaM cha saH || 7||

tatrApashyatpriyAM bhAryAM pANDavAnAM yashasvinIm |
tiShThantImAshramadvAri draupadIM nirjane vane || 8||

vibhrAjamAnAM vapuShA bibhratIM rUpamuttamam |
bhrAjayantIM vanoddeshaM nIlAbhramiva vidyutam || 9||

apsarA devakanyA vA mAyA vA devanirmitA |
iti kRRitvA~njaliM sarve dadRRishustAmaninditAm || 10||

tataH sa rAjA sindhUnAM vArddhakShatrirjayadrathaH |
vismitastAmanindyA~NgIM dRRiShTvAsIddhRRiShTamAnasaH || 11||

sa koTikAshyaM rAjAnamabravItkAmamohitaH |
kasya tveShAnavadyA~NgI yadi vApi na mAnuShI || 12||

vivAhArtho na me kashchidimAM dRRiShTvAtisundarIm |
etAmevAhamAdAya gamiShyAmi svamAlayam || 13||

gachCha jAnIhi saumyainAM kasya kA cha kuto.api vA |
kimarthamAgatA subhrUridaM kaNTakitaM vanam || 14||

api nAma varArohA mAmeShA lokasundarI |
bhajedadyAyatApA~NgI sudatI tanumadhyamA || 15||

apyahaM kRRitakAmaH syAmimAM prApya varastriyam |
gachCha jAnIhi ko nvasyA nAtha ityeva koTika || 16||

sa koTikAshyastachChrutvA rathAtpraskandya kuNDalI |
upetya paprachCha tadA kroShTA vyAghravadhUmiva || 17||

\hrule

\medskip
                  249
\medskip

koTikAshya uvAcha||

kA tvaM kadambasya vinamya shAkhAmekAshrame tiShThasi shobhamAnA |
dedIpyamAnAgnishikheva naktaM  dodhUyamAnA pavanena subhrUH || 1||

atIva rUpeNa samanvitA tvaM  na chApyaraNyeShu bibheShi kiM nu |
devI nu yakShI yadi dAnavI vA  varApsarA daityavarA~NganA vA || 2||

vapuShmatI voragarAjakanyA  vanecharI vA kShaNadAcharastrI |
yadyeva rAj~no varuNasya patnI  yamasya somasya dhaneshvarasya || 3||

dhAturvidhAtuH saviturvibhorvA  shakrasya vA tvaM sadanAtprapannA |
na hyeva naH pRRichChasi ye vayaM sma  na chApi jAnIma taveha nAtham || 4||

vayaM hi mAnaM tava vardhayantaH  pRRichChAma bhadre prabhavaM prabhuM cha |
AchakShva bandhU.nshcha patiM kulaM cha  tattvena yachcheha karoShi kAryam || 5||

ahaM tu rAj~naH surathasya putro  yaM koTikAshyeti vidurmanuShyAH |
asau tu yastiShThati kA~nchanA~Nge  rathe huto.agnishchayane yathaiva || 6||

trigartarAjaH kamalAyatAkShi  kShema~Nkaro nAma sa eSha vIraH || 6||

asmAtparastveSha mahAdhanuShmAnputraH kuNindAdhipatervariShThaH |
nirIkShate tvAM vipulAyatA.nsaH  suvismitaH parvatavAsanityaH || 7||

asau tu yaH puShkariNIsamIpe  shyAmo yuvA tiShThati darshanIyaH |
ikShvAkurAj~naH subalasya putraH  sa eSha hantA dviShatAM sugAtri || 8||

yasyAnuyAtraM dhvajinaH prayAnti  sauvIrakA dvAdasha rAjaputrAH |
shoNAshvayukteShu ratheShu sarve  makheShu dIptA iva havyavAhAH || 9||

a~NgArakaH ku~njaraguptakashcha  shatru~njayaH sa~njayasupravRRiddhau |
prabha~Nkaro.atha bhramaro ravishcha  shUraH pratApaH kuharashcha nAma || 10||

yaM ShaTsahasrA rathino.anuyAnti  nAgA hayAshchaiva padAtinashcha |
jayadratho nAma yadi shrutaste  sauvIrarAjaH subhage sa eShaH || 11||

tasyApare bhrAtaro.adInasattvA  balAhakAnIkavidAraNAdhyAH |
sauvIravIrAH pravarA yuvAno  rAjAnamete balino.anuyAnti || 12||

etaiH sahAyairupayAti rAjA  marudgaNairindra ivAbhiguptaH |
ajAnatAM khyApaya naH sukeshi  kasyAsi bhAryA duhitA cha kasya || 13||

\hrule

\medskip
                  250
\medskip

vaishampAyana uvAcha||

athAbravIddraupadI rAjaputrI  pRRiShTA shibInAM pravareNa tena |
avekShya mandaM pravimuchya shAkhAM  sa~NgRRihNatI kaushikamuttarIyam || 1||

buddhyAbhijAnAmi narendraputra  na mAdRRishI tvAmabhibhAShTumarhA |
na tveha vaktAsti taveha vAkyamanyo naro vApyatha vApi nArI || 2||

ekA hyahaM samprati tena vAchaM  dadAni vai bhadra nibodha chedam |
ahaM hyaraNye kathamekamekA  tvAmAlapeyaM niratA svadharme || 3||

jAnAmi cha tvAM surathasya putraM  yaM koTikAshyeti vidurmanuShyAH |
tasmAdahaM shaibya tathaiva tubhyamAkhyAmi bandhUnprati tannibodha || 4||

apatyamasmi drupadasya rAj~naH  kRRiShNeti mAM shaibya vidurmanuShyAH |
sAhaM vRRiNe pa~ncha janAnpatitve  ye khANDavaprasthagatAH shrutAste || 5||

yudhiShThiro bhImasenArjunau cha  mAdryAshcha putrau puruShapravIrau |
te mAM niveshyeha dishashchatasro  vibhajya pArthA mRRigayAM prayAtAH || 6||

prAchIM rAjA dakShiNAM bhImaseno  jayaH pratIchIM yamajAvudIchIm |
manye tu teShAM rathasattamAnAM  kAlo.abhitaH prApta ihopayAtum || 7||

saMmAnitA yAsyatha tairyatheShTaM  vimuchya vAhAnavagAhayadhvam |
priyAtithirdharmasuto mahAtmA  prIto bhaviShyatyabhivIkShya yuShmAn || 8||

etAvaduktvA drupadAtmajA sA  shaibyAtmajaM chandramukhI pratItA |
vivesha tAM parNakuTIM prashastAM  sa~nchintya teShAmatithisvadharmam || 9||

\hrule

\medskip
                  251
\medskip

vaishampAyana uvAcha||

athAsIneShu sarveShu teShu rAjasu bhArata |
koTikAshyavachaH shrutvA shaibyaM sauvIrako.abravIt || 1||

yadA vAchaM vyAharantyAmasyAM me ramate manaH |
sImantinInAM mukhyAyAM vinivRRittaH kathaM bhavAn || 2||

etAM dRRiShTvA striyo me.anyA yathA shAkhAmRRigastriyaH |
pratibhAnti mahAbAho satyametadbravImi te || 3||

darshanAdeva hi manastayA me.apahRRitaM bhRRisham |
tAM samAchakShva kalyANIM yadi syAchChaibya mAnuShI || 4||

koTikAshya uvAcha||

eShA vai draupadI kRRiShNA rAjaputrI yashasvinI |
pa~nchAnAM pANDuputrANAM mahiShI saMmatA bhRRisham || 5||

sarveShAM chaiva pArthAnAM priyA bahumatA satI |
tayA sametya sauvIra suvIrAnsusukhI vraja || 6||

vaishampAyana uvAcha||

evamuktaH pratyuvAcha pashyAmo draupadImiti |
patiH sauvIrasindhUnAM duShTabhAvo jayadrathaH || 7||

sa pravishyAshramaM shUnyaM siMhagoShThaM vRRiko yathA |
AtmanA saptamaH kRRiShNAmidaM vachanamabravIt || 8||

kushalaM te varArohe bhartAraste.apyanAmayAH |
yeShAM kushalakAmAsi te.api kachchidanAmayAH || 9||

draupadyuvAcha||

kauravyaH kushalI rAjA kuntIputro yudhiShThiraH |
ahaM cha bhrAtarashchAsya yA.nshchAnyAnparipRRichChasi || 10||

pAdyaM pratigRRihANedamAsanaM cha nRRipAtmaja |
mRRigAnpa~nchAshataM chaiva prAtarAshaM dadAni te || 11||

aiNeyAnpRRiShatAnnya~NkUnhariNA~nsharabhA~nshashAn |
RRishyAnrurU~nshambarA.nshcha gavayA.nshcha mRRigAnbahUn || 12||

varAhAnmahiShA.nshchaiva yAshchAnyA mRRigajAtayaH |
pradAsyati svayaM tubhyaM kuntIputro yudhiShThiraH || 13||

jayadratha uvAcha||

kushalaM prAtarAshasya sarvA me.apachitiH kRRitA |
ehi me rathamAroha sukhamApnuhi kevalam || 14||

gatashrIkA.nshchyutAnrAjyAtkRRipaNAngatachetasaH |
araNyavAsinaH pArthAnnAnuroddhuM tvamarhasi || 15||

na vai prAj~nA gatashrIkaM bhartAramupayu~njate |
yu~njAnamanuyu~njIta na shriyaH sa~NkShaye vaset || 16||

shriyA vihInA rAjyAchcha vinaShTAH shAshvatIH samAH |
alaM te pANDuputrANAM bhaktyA kleshamupAsitum || 17||

bhAryA me bhava sushroNi tyajainAnsukhamApnuhi |
akhilAnsindhusauvIrAnavApnuhi mayA saha || 18||

vaishampAyana uvAcha||

ityuktA sindhurAjena vAkyaM hRRidayakampanam |
kRRiShNA tasmAdapAkrAmaddeshAtsabhrukuTImukhI || 19||

avamatyAsya tadvAkyamAkShipya cha sumadhyamA |
maivamityabravItkRRiShNA lajjasveti cha saindhavam || 20||

sA kA~NkShamANA bhartR^INAmupayAnamaninditA |
vilobhayAmAsa paraM vAkyairvAkyAni yu~njatI || 21||

\hrule

\medskip
                  252
\medskip

vaishampAyana uvAcha||

saroSharAgopahatena valgunA  sarAganetreNa natonnatabhruvA |
mukhena visphUrya suvIrarAShTrapaM  tato.abravIttaM drupadAtmajA punaH || 1||

yashasvinastIkShNaviShAnmahArathAnadhikShipanmUDha na lajjase katham |
mahendrakalpAnniratAnsvakarmasu  sthitAnsamUheShvapi yakSharakShasAm || 2||

na ki~nchidIDyaM pravadanti pApaM  vanecharaM vA gRRihamedhinaM vA |
tapasvinaM samparipUrNavidyaM  bhaShanti haivaM shvanarAH suvIra || 3||

ahaM tu manye tava nAsti kashchidetAdRRishe kShatriyasaMniveshe |
yastvAdya pAtAlamukhe patantaM  pANau gRRihItvA pratisaMhareta || 4||

nAgaM prabhinnaM girikUTakalpamupatyakAM haimavatIM charantam |
daNDIva yUthAdapasedhase tvaM  yo jetumAsha.nsasi dharmarAjam || 5||

bAlyAtprasuptasya mahAbalasya  siMhasya pakShmANi mukhAllunAsi |
padA samAhatya palAyamAnaH  kruddhaM yadA drakShyasi bhImasenam || 6||

mahAbalaM ghorataraM pravRRiddhaM  jAtaM hariM parvatakandareShu |
prasuptamugraM prapadena ha.nsi  yaH kruddhamAsetsyasi jiShNumugram || 7||

kRRiShNoragau tIkShNaviShau dvijihvau  mattaH padAkrAmasi puchChadeshe |
yaH pANDavAbhyAM puruShottamAbhyAM  jaghanyajAbhyAM prayuyutsase tvam || 8||

yathA cha veNuH kadalI nalo vA  phalantyabhAvAya na bhUtaye.a.atmanaH |
tathaiva mAM taiH parirakShyamANAmAdAsyase karkaTakIva garbham || 9||

jayadratha uvAcha||

jAnAmi kRRiShNe viditaM mamaitadyathAvidhAste naradevaputrAH |
na tvevametena vibhIShaNena  shakyA vayaM trAsayituM tvayAdya || 10||

vayaM punaH saptadasheShu kRRiShNe  kuleShu sarve.anavameShu jAtAH |
ShaDbhyo guNebhyo.abhyadhikA vihInAnmanyAmahe draupadi pANDuputrAn || 11||

sA kShipramAtiShTha gajaM rathaM vA  na vAkyamAtreNa vayaM hi shakyAH |
Asha.nsa vA tvaM kRRipaNaM vadantI  sauvIrarAjasya punaH prasAdam || 12||

draupadyuvAcha||

mahAbalA kiM tviha durbaleva  sauvIrarAjasya matAhamasmi |
yAhaM pramAthAdiha sampratItA  sauvIrarAjaM kRRipaNaM vadeyam || 13||

yasyA hi kRRiShNau padavIM charetAM  samAsthitAvekarathe sahAyau |
indro.api tAM nApaharetkathaM chinmanuShyamAtraH kRRipaNaH kuto.anyaH || 14||

yadA kirITI paravIraghAtI  nighnanrathastho dviShatAM manA.nsi |
madantare tvaddhvajinIM praveShTA  kakShaM dahannagnirivoShNageShu || 15||

janArdanasyAnugA vRRiShNivIrA  maheShvAsAH kekayAshchApi sarve |
ete hi sarve mama rAjaputrAH  prahRRiShTarUpAH padavIM chareyuH || 16||

maurvIvisRRiShTAH stanayitnughoShA  gANDIvamuktAstvativegavantaH |
hastaM samAhatya dhana~njayasya  bhImAH shabdaM ghorataraM nadanti || 17||

gANDIvamuktA.nshcha mahAsharaughAnpata~Ngasa~NghAniva shIghravegAn |
sasha~NkhaghoShaH satalatraghoSho  gANDIvadhanvA muhurudvama.nshcha || 18||

yadA sharAnarpayitA tavorasi  tadA manaste kimivAbhaviShyat || 18||

gadAhastaM bhImamabhidravantaM  mAdrIputrau sampatantau dishashcha |
amarShajaM krodhaviShaM vamantau  dRRiShTvA chiraM tApamupaiShyase.adhama || 19||

yathA chAhaM nAtichare kathaM chitpatInmahArhAnmanasApi jAtu |
tenAdya satyena vashIkRRitaM tvAM  draShTAsmi pArthaiH parikRRiShyamANam || 20||

na sambhramaM gantumahaM hi shakShye  tvayA nRRisha.nsena vikRRiShyamANA |
samAgatAhaM hi kurupravIraiH  punarvanaM kAmyakamAgatA cha || 21||

vaishampAyana uvAcha||

sA tAnanuprekShya vishAlanetrA  jighRRikShamANAnavabhartsayantI |
provAcha mA mA spRRishateti bhItA  dhaumyaM prachukrosha purohitaM sA || 22||

jagrAha tAmuttaravastradeshe  jayadrathastaM samavAkShipatsA |
tayA samAkShiptatanuH sa pApaH  papAta shAkhIva nikRRittamUlaH || 23||

pragRRihyamANA tu mahAjavena  muhurviniHshvasya cha rAjaputrI |
sA kRRiShyamANA rathamAruroha  dhaumyasya pAdAvabhivAdya kRRiShNA || 24||

dhaumya uvAcha||

neyaM shakyA tvayA netumavijitya mahArathAn |
dharmaM kShatrasya paurANamavekShasva jayadratha || 25||

kShudraM kRRitvA phalaM pApaM prApsyasi tvamasa.nshayam |
AsAdya pANDavAnvIrAndharmarAjapurogamAn || 26||

vaishampAyana uvAcha||

ityuktvA hriyamANAM tAM rAjaputrIM yashasvinIm |
anvagachChattadA dhaumyaH padAtigaNamadhyagaH || 27||

\hrule

\medskip
                  253
\medskip

vaishampAyana uvAcha||

tato dishaH sampravihRRitya pArthA  mRRigAnvarAhAnmahiShA.nshcha hatvA |
dhanurdharAH shreShThatamAH pRRithivyAM  pRRithakcharantaH sahitA babhUvuH || 1||

tato mRRigavyAlagaNAnukIrNaM  mahAvanaM tadvihagopaghuShTam |
bhrAtR^I.nshcha tAnabhyavadadyudhiShThiraH  shrutvA giro vyAharatAM mRRigANAm || 2||

AdityadIptAM dishamabhyupetya  mRRigadvijAH krUramime vadanti |
AyAsamugraM prativedayanto  mahAhavaM shatrubhirvAvamAnam || 3||

kShipraM nivartadhvamalaM mRRigairno  mano hi me dUyati dahyate cha |
buddhiM samAchChAdya cha me samanyuruddhUyate prANapatiH sharIre || 4||

saraH suparNena hRRitoragaM yathA  rAShTraM yathArAjakamAttalakShmi |
eva.nvidhaM me pratibhAti kAmyakaM  shauNDairyathA pItarasashcha kumbhaH || 5||

te saindhavairatyanilaughavegairmahAjavairvAjibhiruhyamAnAH |
yuktairbRRihadbhiH surathairnRRivIrAstadAshramAyAbhimukhA babhUvuH || 6||

teShAM tu gomAyuranalpaghoSho  nivartatAM vAmamupetya pArshvam |
pravyAharattaM pravimRRishya rAjA  provAcha bhImaM cha dhana~njayaM cha || 7||

yathA vadatyeSha vihInayoniH  shAlAvRRiko vAmamupetya pArshvam |
suvyaktamasmAnavamanya pApaiH  kRRito.abhimardaH kurubhiH prasahya || 8||

ityeva te tadvanamAvishanto  mahatyaraNye mRRigayAM charitvA |
bAlAmapashyanta tadA rudantIM  dhAtreyikAM preShyavadhUM priyAyAH || 9||

tAmindrasenastvarito.abhisRRitya  rathAdavaplutya tato.abhyadhAvat |
provAcha chainAM vachanaM narendra  dhAtreyikAmArtatarastadAnIm || 10||

kiM rodiShi tvaM patitA dharaNyAM  kiM te mukhaM shuShyati dInavarNam |
kachchinna pApaiH sunRRisha.nsakRRidbhiH  pramAthitA draupadI rAjaputrI || 11||

anindyarUpA suvishAlanetrA  sharIratulyA kurupu~NgavAnAm || 11||

yadyeva devI pRRithivIM praviShTA  divaM prapannApyatha vA samudram |
tasyA gamiShyanti padaM hi pArthAstathA hi santapyati dharmarAjaH || 12||

ko hIdRRishAnAmarimardanAnAM  kleshakShamANAmaparAjitAnAm |
prANaiH samAmiShTatamAM jihIrShedanuttamaM ratnamiva pramUDhaH || 13||

na budhyate nAthavatImihAdya  bahishcharaM hRRidayaM pANDavAnAm || 13||

kasyAdya kAyaM pratibhidya ghorA  mahIM pravekShyanti shitAH sharAgryAH |
mA tvaM shuchastAM prati bhIru viddhi  yathAdya kRRiShNA punareShyatIti || 14||

nihatya sarvAndviShataH samagrAnpArthAH sameShyantyatha yAj~nasenyA || 14||

athAbravIchchArumukhaM pramRRijya  dhAtreyikA sArathimindrasenam |
jayadrathenApahRRitA pramathya  pa~nchendrakalpAnparibhUya kRRiShNA || 15||

tiShThanti vartmAni navAnyamUni  vRRikShAshcha na mlAnti tathaiva bhagnAH |
AvartayadhvaM hyanuyAta shIghraM  na dUrayAtaiva hi rAjaputrI || 16||

saMnahyadhvaM sarva evendrakalpA  mahAnti chArUNi cha da.nshanAni |
gRRihNIta chApAni mahAdhanAni  sharA.nshcha shIghraM padavIM vrajadhvam || 17||

purA hi nirbhartsanadaNDamohitA  pramUDhachittA vadanena shuShyatA |
dadAti kasmaichidanarhate tanuM  varAjyapUrNAmiva bhasmani srucham || 18||

purA tuShAgnAviva hUyate haviH  purA shmashAne sragivApavidhyate |
purA cha somo.adhvarago.avalihyate  shunA yathA viprajane pramohite || 19||

mahatyaraNye mRRigayAM charitvA  purA shRRigAlo nalinIM vigAhate || 19||

mA vaH priyAyAH sunasaM sulochanaM  chandraprabhAchChaM vadanaM prasannam |
spRRishyAchChubhaM kashchidakRRityakArI  shvA vai puroDAshamivopayu~NkShIt || 20||

etAni vartmAnyanuyAta shIghraM  mA vaH kAlaH kShipramihAtyagAdvai || 20||

yudhiShThira uvAcha||

bhadre tUShNImAssva niyachCha vAchaM  mAsmatsakAshe paruShANyavochaH |
rAjAno vA yadi vA rAjaputrA  balena mattA va~nchanAM prApnuvanti || 21||

vaishampAyana uvAcha||

etAvaduktvA prayayurhi shIghraM  tAnyeva vartmAnyanuvartamAnAH |
muhurmuhurvyAlavaduchChvasanto  jyAM vikShipantashcha mahAdhanurbhyaH || 22||

tato.apashya.nstasya sainyasya reNumuddhUtaM vai vAjikhurapraNunnam |
padAtInAM madhyagataM cha dhaumyaM  vikroshantaM bhImamabhidraveti || 23||

te sAntvya dhaumyaM paridInasattvAH  sukhaM bhavAnetviti rAjaputrAH |
shyenA yathaivAmiShasamprayuktA  javena tatsainyamathAbhyadhAvan || 24||

teShAM mahendropamavikramANAM  sa.nrabdhAnAM dharShaNAdyAj~nasenyAH |
krodhaH prajajvAla jayadrathaM cha  dRRiShTvA priyAM tasya rathe sthitAM cha || 25||

prachukrushushchApyatha sindhurAjaM  vRRikodarashchaiva dhana~njayashcha |
yamau cha rAjA cha mahAdhanurdharAstato dishaH saMmumuhuH pareShAm || 26||

\hrule

\medskip
                  254
\medskip

vaishampAyana uvAcha||

tato ghorataraH shabdo vane samabhavattadA |
bhImasenArjunau dRRiShTvA kShatriyANAmamarShiNAm || 1||

teShAM dhvajAgrANyabhivIkShya rAjA  svayaM durAtmA kurupu~NgavAnAm |
jayadratho yAj~nasenImuvAcha  rathe sthitAM bhAnumatIM hataujAH || 2||

AyAntIme pa~ncha rathA mahAnto  manye cha kRRiShNe patayastavaite |
sA jAnatI khyApaya naH sukeshi  paraM paraM pANDavAnAM rathastham || 3||

draupadyuvAcha||

kiM te j~nAtairmUDha mahAdhanurdharairanAyuShyaM karma kRRitvAtighoram |
ete vIrAH patayo me sametA  na vaH sheShaH kashchidihAsti yuddhe || 4||

AkhyAtavyaM tveva sarvaM mumUrShormayA tubhyaM pRRiShTayA dharma eShaH |
na me vyathA vidyate tvadbhayaM vA  sampashyantyAH sAnujaM dharmarAjam || 5||

yasya dhvajAgre nadato mRRida~Ngau  nandopanandau madhurau yuktarUpau |
etaM svadharmArthavinishchayaj~naM  sadA janAH kRRityavanto.anuyAnti || 6||

ya eSha jAmbUnadashuddhagauraH  prachaNDaghoNastanurAyatAkShaH |
etaM kurushreShThatamaM vadanti  yudhiShThiraM dharmasutaM patiM me || 7||

apyeSha shatroH sharaNAgatasya  dadyAtprANAndharmachArI nRRivIraH |
paraihyenaM mUDha javena bhUtaye  tvamAtmanaH prA~njalirnyastashastraH || 8||

athApyenaM pashyasi yaM rathasthaM  mahAbhujaM shAlamiva pravRRiddham |
sa.ndaShToShThaM bhrukuTIsaMhatabhruvaM  vRRikodaro nAma patirmamaiShaH || 9||

AjAneyA balinaH sAdhu dAntA  mahAbalAH shUramudAvahanti |
etasya karmANyatimAnuShANi  bhImeti shabdo.asya gataH pRRithivyAm || 10||

nAsyAparAddhAH sheShamihApnuvanti  nApyasya vairaM vismarate kadAchit |
vairasyAntaM sa.nvidhAyopayAti  pashchAchChAntiM na cha gachChatyatIva || 11||

mRRidurvadAnyo dhRRitimAnyashasvI  jitendriyo vRRiddhasevI nRRivIraH |
bhrAtA cha shiShyashcha yudhiShThirasya  dhana~njayo nAma patirmamaiShaH || 12||

yo vai na kAmAnna bhayAnna lobhAttyajeddharmaM na nRRisha.nsaM cha kuryAt |
sa eSha vaishvAnaratulyatejAH  kuntIsutaH shatrusahaH pramAthI || 13||

yaH sarvadharmArthavinishchayaj~no  bhayArtAnAM bhayahartA manIShI |
yasyottamaM rUpamAhuH pRRithivyAM  yaM pANDavAH parirakShanti sarve || 14||

prANairgarIyA.nsamanuvrataM vai  sa eSha vIro nakulaH patirme |
yaH khaDgayodhI laghuchitrahasto  mahA.nshcha dhImAnsahadevo.advitIyaH || 15||

yasyAdya karma drakShyase mUDhasattva  shatakratorvA daityasenAsu sa~Nkhye |
shUraH kRRitAstro matimAnmanIShI  priya~Nkaro dharmasutasya rAj~naH || 16||

ya eSha chandrArkasamAnatejA  jaghanyajaH pANDavAnAM priyashcha |
buddhyA samo yasya naro na vidyate  vaktA tathA satsu vinishchayaj~naH || 17||

sa eSha shUro nityamamarShaNashcha  dhImAnprAj~naH sahadevaH patirme |
tyajetprANAnpravisheddhavyavAhaM  na tvevaiSha vyAhareddharmabAhyam || 18||

sadA manasvI kShatradharme niviShTaH  kuntyAH prANairiShTatamo nRRivIraH || 18||

vishIryantIM nAvamivArNavAnte  ratnAbhipUrNAM makarasya pRRiShThe |
senAM tavemAM hatasarvayodhAM  vikShobhitAM drakShyasi pANDuputraiH || 19||

ityete vai kathitAH pANDuputrA  yA.nstvaM mohAdavamanya pravRRittaH |
yadyetaistvaM muchyase.ariShTadehaH  punarjanma prApsyase jIva eva || 20||

vaishampAyana uvAcha||

tataH pArthAH pa~ncha pa~nchendrakalpAstyaktvA trastAnprA~njalI.nstAnpadAtIn |
rathAnIkaM sharavarShAndhakAraM  chakruH kruddhAH sarvataH saMnigRRihya || 21||

\hrule

\medskip
                  255
\medskip

vaishampAyana uvAcha||

santiShThata praharata tUrNaM viparidhAvata |
iti sma saindhavo rAjA chodayAmAsa tAnnRRipAn || 1||

tato ghorataraH shabdo raNe samabhavattadA |
bhImArjunayamAndRRiShTvA sainyAnAM sayudhiShThirAn || 2||

shibisindhutrigartAnAM viShAdashchApyajAyata |
tAndRRiShTvA puruShavyAghrAnvyAghrAniva balotkaTAn || 3||

hemachitrasamutsedhAM sarvashaikyAyasIM gadAm |
pragRRihyAbhyadravadbhImaH saindhavaM kAlachoditam || 4||

tadantaramathAvRRitya koTikAshyo.abhyahArayat |
mahatA rathava.nshena parivArya vRRikodaram || 5||

shaktitomaranArAchairvIrabAhuprachoditaiH |
kIryamANo.api bahubhirna sma bhImo.abhyakampata || 6||

gajaM tu sagajArohaM padAtI.nshcha chaturdasha |
jaghAna gadayA bhImaH saindhavadhvajinImukhe || 7||

pArthaH pa~nchashatA~nshUrAnpArvatIyAnmahArathAn |
parIpsamAnaH sauvIraM jaghAna dhvajinImukhe || 8||

rAjA svayaM suvIrANAM pravarANAM prahAriNAm |
nimeShamAtreNa shataM jaghAna samare tadA || 9||

dadRRishe nakulastatra rathAtpraskandya khaDgadhRRik |
shirA.nsi pAdarakShANAM bIjavatpravapanmuhuH || 10||

sahadevastu sa.nyAya rathena gajayodhinaH |
pAtayAmAsa nArAchairdrumebhya iva barhiNaH || 11||

tatastrigartaH sadhanuravatIrya mahArathAt |
gadayA chaturo vAhAnrAj~nastasya tadAvadhIt || 12||

tamabhyAshagataM rAjA padAtiM kuntinandanaH |
ardhachandreNa bANena vivyAdhorasi dharmarAT || 13||

sa bhinnahRRidayo vIro vaktrAchChoNitamudvaman |
papAtAbhimukhaH pArthaM ChinnamUla iva drumaH || 14||

indrasenadvitIyastu rathAtpraskandya dharmarAT |
hatAshvaH sahadevasya pratipede mahAratham || 15||

nakulaM tvabhisandhAya kShema~NkaramahAmukhau |
ubhAvubhayatastIkShNaiH sharavarShairavarShatAm || 16||

tau sharairabhivarShantau jImUtAviva vArShikau |
ekaikena vipAThena jaghne mAdravatIsutaH || 17||

trigartarAjaH surathastasyAtha rathadhUrgataH |
rathamAkShepayAmAsa gajena gajayAnavit || 18||

nakulastvapabhIstasmAdrathAchcharmAsipANimAn |
udbhrAntaM sthAnamAsthAya tasthau giririvAchalaH || 19||

surathastaM gajavaraM vadhAya nakulasya tu |
preShayAmAsa sakrodhamabhyuchChritakaraM tataH || 20||

nakulastasya nAgasya samIpaparivartinaH |
saviShANaM bhujaM mUle khaDgena nirakRRintata || 21||

sa vinadya mahAnAdaM gajaH ka~NkaNabhUShaNaH |
patannavAkShirA bhUmau hastyArohAnapothayat || 22||

sa tatkarma mahatkRRitvA shUro mAdravatIsutaH |
bhImasenarathaM prApya sharma lebhe mahArathaH || 23||

bhImastvApatato rAj~naH koTikAshyasya sa~Ngare |
sUtasya nudato vAhAnkShureNApAharachChiraH || 24||

na bubodha hataM sUtaM sa rAjA bAhushAlinA |
tasyAshvA vyadravansa~Nkhye hatasUtAstatastataH || 25||

vimukhaM hatasUtaM taM bhImaH praharatAM varaH |
jaghAna talayuktena prAsenAbhyetya pANDavaH || 26||

dvAdashAnAM tu sarveShAM sauvIrANAM dhana~njayaH |
chakarta niShitairbhallairdhanUMShi cha shirA.nsi cha || 27||

shibInikShvAkumukhyA.nshcha trigartAnsaindhavAnapi |
jaghAnAtirathaH sa~Nkhye bANagocharamAgatAn || 28||

sAditAH pratyadRRishyanta bahavaH savyasAchinA |
sapatAkAshcha mAta~NgAH sadhvajAshcha mahArathAH || 29||

prachChAdya pRRithivIM tasthuH sarvamAyodhanaM prati |
sharIrANyashiraskAni videhAni shirA.nsi cha || 30||

shvagRRidhraka~NkakAkolabhAsagomAyuvAyasAH |
atRRipya.nstatra vIrANAM hatAnAM mA.nsashoNitaiH || 31||

hateShu teShu vIreShu sindhurAjo jayadrathaH |
vimuchya kRRiShNAM santrastaH palAyanaparo.abhavat || 32||

sa tasminsa~Nkule sainye draupadImavatArya vai |
prANaprepsurupAdhAvadvanaM yena narAdhamaH || 33||

draupadIM dharmarAjastu dRRiShTvA dhaumyapuraskRRitAm |
mAdrIputreNa vIreNa rathamAropayattadA || 34||

tatastadvidrutaM sainyamapayAte jayadrathe |
AdishyAdishya nArAchairAjaghAna vRRikodaraH || 35||

savyasAchI tu taM dRRiShTvA palAyantaM jayadratham |
vArayAmAsa nighnantaM bhImaM saindhavasainikAn || 36||

arjuna uvAcha||

yasyApachArAtprApto.ayamasmAnklesho durAsadaH |
tamasminsamaroddeshe na pashyAmi jayadratham || 37||

tamevAnviSha bhadraM te kiM te yodhairnipAtitaiH |
anAmiShamidaM karma kathaM vA manyate bhavAn || 38||

vaishampAyana uvAcha||

ityukto bhImasenastu guDAkeshena dhImatA |
yudhiShThiramabhiprekShya vAgmI vachanamabravIt || 39||

hatapravIrA ripavo bhUyiShThaM vidrutA dishaH |
gRRihItvA draupadIM rAjannivartatu bhavAnitaH || 40||

yamAbhyAM saha rAjendra dhaumyena cha mahAtmanA |
prApyAshramapadaM rAjandraupadIM parisAntvaya || 41||

na hi me mokShyate jIvanmUDhaH saindhavako nRRipaH |
pAtAlatalasa.nstho.api yadi shakro.asya sArathiH || 42||

yudhiShThira uvAcha||

na hantavyo mahAbAho durAtmApi sa saindhavaH |
duHshalAmabhisa.nsmRRitya gAndhArIM cha yashasvinIm || 43||

vaishampAyana uvAcha||

tachChrutvA draupadI bhImamuvAcha vyAkulendriyA |
kupitA hrImatI prAj~nA patI bhImArjunAvubhau || 44||

kartavyaM chetpriyaM mahyaM vadhyaH sa puruShAdhamaH |
saindhavApasadaH pApo durmatiH kulapA.nsanaH || 45||

bhAryAbhihartA nirvairo yashcha rAjyaharo ripuH |
yAchamAno.api sa~NgrAme na sa jIvitumarhati || 46||

ityuktau tau naravyAghrau yayaturyatra saindhavaH |
rAjA nivavRRite kRRiShNAmAdAya sapurohitaH || 47||

sa pravishyAshramapadaM vyapaviddhabRRisIghaTam |
mArkaNDeyAdibhirviprairanukIrNaM dadarsha ha || 48||

draupadImanushochadbhirbrAhmaNaistaiH samAgataiH |
samiyAya mahAprAj~naH sabhAryo bhrAtRRimadhyagaH || 49||

te sma taM muditA dRRiShTvA punarabhyAgataM nRRipam |
jitvA tAnsindhusauvIrAndraupadIM chAhRRitAM punaH || 50||

sa taiH parivRRito rAjA tatraivopavivesha ha |
praviveshAshramaM kRRiShNA yamAbhyAM saha bhAminI || 51||

bhImArjunAvapi shrutvA kroshamAtragataM ripum |
svayamashvA.nstudantau tau javenaivAbhyadhAvatAm || 52||

idamatyadbhutaM chAtra chakAra puruSho.arjunaH |
kroshamAtragatAnashvAnsaindhavasya jaghAna yat || 53||

sa hi divyAstrasampannaH kRRichChrakAle.apyasambhramaH |
akarodduShkaraM karma sharairastrAnumantritaiH || 54||

tato.abhyadhAvatAM vIrAvubhau bhImadhana~njayau |
hatAshvaM saindhavaM bhItamekaM vyAkulachetasam || 55||

saindhavastu hatAndRRiShTvA tathAshvAnsvAnsuduHkhitaH |
dRRiShTvA vikramakarmANi kurvANaM cha dhana~njayam || 56||

palAyanakRRitotsAhaH prAdravadyena vai vanam || 56||

saindhavaM tvabhisamprekShya parAkrAntaM palAyane |
anuyAya mahAbAhuH phalguno vAkyamabravIt || 57||

anena vIryeNa kathaM striyaM prArthayase balAt |
rAjaputra nivartasva na te yuktaM palAyanam || 58||

kathaM chAnucharAnhitvA shatrumadhye palAyase || 58||

ityuchyamAnaH pArthena saindhavo na nyavartata |
tiShTha tiShTheti taM bhImaH sahasAbhyadravadbalI || 59||

mA vadhIriti pArthastaM dayAvAnabhyabhAShata || 59||

\hrule

\medskip
                  256
\medskip

vaishampAyana uvAcha||

jayadrathastu samprekShya bhrAtarAvudyatAyudhau |
prAdravattUrNamavyagro jIvitepsuH suduHkhitaH || 1||

taM bhImaseno dhAvantamavatIrya rathAdbalI |
abhidrutya nijagrAha keshapakShe.atyamarShaNaH || 2||

samudyamya cha taM roShAnniShpipeSha mahItale |
gale gRRihItvA rAjAnaM tADayAmAsa chaiva ha || 3||

punaH sa~njIvamAnasya tasyotpatitumichChataH |
padA mUrdhni mahAbAhuH prAharadvilapiShyataH || 4||

tasya jAnuM dadau bhImo jaghne chainamaratninA |
sa mohamagamadrAjA prahAravarapIDitaH || 5||

viroShaM bhImasenaM tu vArayAmAsa phalgunaH |
duHshalAyAH kRRite rAjA yattadAheti kaurava || 6||

bhImasena uvAcha||

nAyaM pApasamAchAro matto jIvitumarhati |
draupadyAstadanarhAyAH parikleShTA narAdhamaH || 7||

kiM nu shakyaM mayA kartuM yadrAjA satataM ghRRiNI |
tvaM cha bAlishayA buddhyA sadaivAsmAnprabAdhase || 8||

evamuktvA saTAstasya pa~ncha chakre vRRikodaraH |
ardhachandreNa bANena ki~nchidabruvatastadA || 9||

vikalpayitvA rAjAnaM tataH prAha vRRikodaraH |
jIvituM chechChase mUDha hetuM me gadataH shRRiNu || 10||

dAso.asmIti tvayA vAchyaM sa.nsatsu cha sabhAsu cha |
evaM te jIvitaM dadyAmeSha yuddhajito vidhiH || 11||

evamastviti taM rAjA kRRichChraprANo jayadrathaH |
provAcha puruShavyAghraM bhImamAhavashobhinam || 12||

tata enaM vicheShTantaM baddhvA pArtho vRRikodaraH |
rathamAropayAmAsa visa~nj~naM pA.nsuguNThitam || 13||

tatastaM rathamAsthAya bhImaH pArthAnugastadA |
abhyetyAshramamadhyasthamabhyagachChadyudhiShThiram || 14||

darshayAmAsa bhImastu tadavasthaM jayadratham |
taM rAjA prAhasaddRRiShTvA muchyatAmiti chAbravIt || 15||

rAjAnaM chAbravIdbhImo draupadyai kathayeti vai |
dAsabhAvaM gato hyeSha pANDUnAM pApachetanaH || 16||

tamuvAcha tato jyeShTho bhrAtA sapraNayaM vachaH |
mu~nchainamadhamAchAraM pramANaM yadi te vayam || 17||

draupadI chAbravIdbhImamabhiprekShya yudhiShThiram |
dAso.ayaM muchyatAM rAj~nastvayA pa~nchasaTaH kRRitaH || 18||

sa mukto.abhyetya rAjAnamabhivAdya yudhiShThiram |
vavande vihvalo rAjA tA.nshcha sarvAnmunI.nstadA || 19||

tamuvAcha ghRRiNI rAjA dharmaputro yudhiShThiraH |
tathA jayadrathaM dRRiShTvA gRRihItaM savyasAchinA || 20||

adAso gachCha mukto.asi maivaM kArShIH punaH kvachit |
strIkAmuka dhigastu tvAM kShudraH kShudrasahAyavAn || 21||

eva.nvidhaM hi kaH kuryAttvadanyaH puruShAdhamaH || 21||

gatasattvamiva j~nAtvA kartAramashubhasya tam |
samprekShya bharatashreShThaH kRRipAM chakre narAdhipaH || 22||

dharme te vardhatAM buddhirmA chAdharme manaH kRRithAH |
sAshvaH sarathapAdAtaH svasti gachCha jayadratha || 23||

evamuktastu savrIDaM tUShNIM ki~nchidavA~NmukhaH |
jagAma rAjA duHkhArto ga~NgAdvArAya bhArata || 24||

sa devaM sharaNaM gatvA virUpAkShamumApatim |
tapashchachAra vipulaM tasya prIto vRRiShadhvajaH || 25||

baliM svayaM pratyagRRihNAtprIyamANastrilochanaH |
varaM chAsmai dadau devaH sa cha jagrAha tachChRRiNu || 26||

samastAnsarathAnpa~ncha jayeyaM yudhi pANDavAn |
iti rAjAbravIddevaM neti devastamabravIt || 27||

ajayyA.nshchApyavadhyA.nshcha vArayiShyasi tAnyudhi |
RRite.arjunaM mahAbAhuM devairapi durAsadam || 28||

yamAhurajitaM devaM sha~NkhachakragadAdharam |
pradhAnaH so.astraviduShAM tena kRRiShNena rakShyate || 29||

evamuktastu nRRipatiH svameva bhavanaM yayau |
pANDavAshcha vane tasminnyavasankAmyake tadA || 30||

\hrule

\medskip
                  257
\medskip

janamejaya uvAcha||

evaM hRRitAyAM kRRiShNAyAM prApya kleshamanuttamam |
ata UrdhvaM naravyAghrAH kimakurvata pANDavAH || 1||

vaishampAyana uvAcha||

evaM kRRiShNAM mokShayitvA vinirjitya jayadratham |
AsAM chakre munigaNairdharmarAjo yudhiShThiraH || 2||

teShAM madhye maharShINAM shRRiNvatAmanushochatAm |
mArkaNDeyamidaM vAkyamabravItpANDunandanaH || 3||

manye kAlashcha balavAndaivaM cha vidhinirmitam |
bhavitavyaM cha bhUtAnAM yasya nAsti vyatikramaH || 4||

kathaM hi patnImasmAkaM dharmaj~nAM dharmachAriNIm |
sa.nspRRishedIdRRisho bhAvaH shuchiM stainyamivAnRRitam || 5||

na hi pApaM kRRitaM ki~nchitkarma vA ninditaM kvachit |
draupadyA brAhmaNeShveva dharmaH sucharito mahAn || 6||

tAM jahAra balAdrAjA mUDhabuddhirjayadrathaH |
tasyAH saMharaNAtprAptaH shirasaH keshavApanam || 7||

parAjayaM cha sa~NgrAme sasahAyaH samAptavAn || 7||

pratyAhRRitA tathAsmAbhirhatvA tatsaindhavaM balam |
taddAraharaNaM prAptamasmAbhiravitarkitam || 8||

duHkhashchAyaM vane vAso mRRigayAyAM cha jIvikA |
hi.nsA cha mRRigajAtInAM vanaukobhirvanaukasAm || 9||

j~nAtibhirvipravAsashcha mithyA vyavasitairayam || 9||

asti nUnaM mayA kashchidalpabhAgyataro naraH |
bhavatA dRRiShTapUrvo vA shrutapUrvo.api vA bhavet || 10||

\hrule

\medskip
              rAmopAkhyAnam.h
                  258
\medskip

mArkaNDeya uvAcha||

prAptamapratimaM duHkhaM rAmeNa bharatarShabha |
rakShasA jAnakI tasya hRRitA bhAryA balIyasA || 1||

AshramAdrAkShasendreNa rAvaNena vihAyasA |
mAyAmAsthAya tarasA hatvA gRRidhraM jaTAyuSham || 2||

pratyAjahAra tAM rAmaH sugrIvabalamAshritaH |
baddhvA setuM samudrasya dagdhvA la~NkAM shitaiH sharaiH || 3||

yudhiShThira uvAcha||

kasminrAmaH kule jAtaH ki.nvIryaH kimparAkramaH |
rAvaNaH kasya vA putraH kiM vairaM tasya tena ha || 4||

etanme bhagavansarvaM samyagAkhyAtumarhasi |
shrotumichChAmi charitaM rAmasyAkliShTakarmaNaH || 5||

mArkaNDeya uvAcha||

ajo nAmAbhavadrAjA mahAnikShvAkuva.nshajaH |
tasya putro dasharathaH shashvatsvAdhyAyavA~nshuchiH || 6||

abhava.nstasya chatvAraH putrA dharmArthakovidAH |
rAmalakShmaNashatrughnA bharatashcha mahAbalaH || 7||

rAmasya mAtA kausalyA kaikeyI bharatasya tu |
sutau lakShmaNashatrughnau sumitrAyAH parantapau || 8||

videharAjo janakaH sItA tasyAtmajA vibho |
yAM chakAra svayaM tvaShTA rAmasya mahiShIM priyAm || 9||

etadrAmasya te janma sItAyAshcha prakIrtitam |
rAvaNasyApi te janma vyAkhyAsyAmi janeshvara || 10||

pitAmaho rAvaNasya sAkShAddevaH prajApatiH |
svayambhUH sarvalokAnAM prabhuH sraShTA mahAtapAH || 11||

pulastyo nAma tasyAsInmAnaso dayitaH sutaH |
tasya vaishravaNo nAma gavi putro.abhavatprabhuH || 12||

pitaraM sa samutsRRijya pitAmahamupasthitaH |
tasya kopAtpitA rAjansasarjAtmAnamAtmanA || 13||

sa jaj~ne vishravA nAma tasyAtmArdhena vai dvijaH |
pratIkArAya sakrodhastato vaishravaNasya vai || 14||

pitAmahastu prItAtmA dadau vaishravaNasya ha |
amaratvaM dhaneshatvaM lokapAlatvameva cha || 15||

IshAnena tathA sakhyaM putraM cha nalakUbaram |
rAjadhAnIniveshaM cha la~NkAM rakShogaNAnvitAm || 16||

\hrule

\medskip
                  259
\medskip

mArkaNDeya uvAcha||

pulastyasya tu yaH krodhAdardhadeho.abhavanmuniH |
vishravA nAma sakrodhaH sa vaishravaNamaikShata || 1||

bubudhe taM tu sakrodhaM pitaraM rAkShaseshvaraH |
kuberastatprasAdArthaM yatate sma sadA nRRipa || 2||

sa rAjarAjo la~NkAyAM nivasannaravAhanaH |
rAkShasIH pradadau tisraH piturvai parichArikAH || 3||

tAstadA taM mahAtmAnaM santoShayitumudyatAH |
RRiShiM bharatashArdUla nRRittagItavishAradAH || 4||

puShpotkaTA cha rAkA cha mAlinI cha vishAM pate |
anyonyaspardhayA rAja~nshreyaskAmAH sumadhyamAH || 5||

tAsAM sa bhagavA.nstuShTo mahAtmA pradadau varAn |
lokapAlopamAnputrAnekaikasyA yathepsitAn || 6||

puShpotkaTAyAM jaj~nAte dvau putrau rAkShaseshvarau |
kumbhakarNadashagrIvau balenApratimau bhuvi || 7||

mAlinI janayAmAsa putramekaM vibhIShaNam |
rAkAyAM mithunaM jaj~ne kharaH shUrpaNakhA tathA || 8||

vibhIShaNastu rUpeNa sarvebhyo.abhyadhiko.abhavat |
sa babhUva mahAbhAgo dharmagoptA kriyAratiH || 9||

dashagrIvastu sarveShAM jyeShTho rAkShasapu~NgavaH |
mahotsAho mahAvIryo mahAsattvaparAkramaH || 10||

kumbhakarNo balenAsItsarvebhyo.abhyadhikastadA |
mAyAvI raNashauNDashcha raudrashcha rajanIcharaH || 11||

kharo dhanuShi vikrAnto brahmadviTpishitAshanaH |
siddhavighnakarI chApi raudrA shUrpaNakhA tathA || 12||

sarve vedavidaH shUrAH sarve sucharitavratAH |
UShuH pitrA saha ratA gandhamAdanaparvate || 13||

tato vaishravaNaM tatra dadRRishurnaravAhanam |
pitrA sArdhaM samAsInamRRiddhyA paramayA yutam || 14||

jAtaspardhAstataste tu tapase dhRRitanishchayAH |
brahmANaM toShayAmAsurghoreNa tapasA tadA || 15||

atiShThadekapAdena sahasraM parivatsarAn |
vAyubhakSho dashagrIvaH pa~nchAgniH susamAhitaH || 16||

adhaHshAyI kumbhakarNo yatAhAro yatavrataH |
vibhIShaNaH shIrNaparNamekamabhyavahArayat || 17||

upavAsaratirdhImAnsadA japyaparAyaNaH |
tameva kAlamAtiShThattIvraM tapa udAradhIH || 18||

kharaH shUrpaNakhA chaiva teShAM vai tapyatAM tapaH |
paricharyAM cha rakShAM cha chakraturhRRiShTamAnasau || 19||

pUrNe varShasahasre tu shirashChittvA dashAnanaH |
juhotyagnau durAdharShastenAtuShyajjagatprabhuH || 20||

tato brahmA svayaM gatvA tapasastAnnyavArayat |
pralobhya varadAnena sarvAneva pRRithakpRRithak || 21||

brahmovAcha||

prIto.asmi vo nivartadhvaM varAnvRRiNuta putrakAH |
yadyadiShTamRRite tvekamamaratvaM tathAstu tat || 22||

yadyadagnau hutaM sarvaM shiraste mahadIpsayA |
tathaiva tAni te dehe bhaviShyanti yathepsitam || 23||

vairUpyaM cha na te dehe kAmarUpadharastathA |
bhaviShyasi raNe.arINAM vijetAsi na sa.nshayaH || 24||

rAvaNa uvAcha||

gandharvadevAsurato yakSharAkShasatastathA |
sarpakiMnarabhUtebhyo na me bhUyAtparAbhavaH || 25||

brahmovAcha||

ya ete kIrtitAH sarve na tebhyo.asti bhayaM tava |
RRite manuShyAdbhadraM te tathA tadvihitaM mayA || 26||

mArkaNDeya uvAcha||

evamukto dashagrIvastuShTaH samabhavattadA |
avamene hi durbuddhirmanuShyAnpuruShAdakaH || 27||

kumbhakarNamathovAcha tathaiva prapitAmahaH |
sa vavre mahatIM nidrAM tamasA grastachetanaH || 28||

tathA bhaviShyatItyuktvA vibhIShaNamuvAcha ha |
varaM vRRiNIShva putra tvaM prIto.asmIti punaH punaH || 29||

vibhIShaNa uvAcha||

paramApadgatasyApi nAdharme me matirbhavet |
ashikShitaM cha bhagavanbrahmAstraM pratibhAtu me || 30||

brahmovAcha||

yasmAdrAkShasayonau te jAtasyAmitrakarshana |
nAdharme ramate buddhiramaratvaM dadAmi te || 31||

mArkaNDeya uvAcha||

rAkShasastu varaM labdhvA dashagrIvo vishAM pate |
la~NkAyAshchyAvayAmAsa yudhi jitvA dhaneshvaram || 32||

hitvA sa bhagavA.Nlla~NkAmAvishadgandhamAdanam |
gandharvayakShAnugato rakShaHkimpuruShaiH saha || 33||

vimAnaM puShpakaM tasya jahArAkramya rAvaNaH |
shashApa taM vaishravaNo na tvAmetadvahiShyati || 34||

yastu tvAM samare hantA tamevaitadvahiShyati |
avamanya guruM mAM cha kShipraM tvaM na bhaviShyasi || 35||

vibhIShaNastu dharmAtmA satAM dharmamanusmaran |
anvagachChanmahArAja shriyA paramayA yutaH || 36||

tasmai sa bhagavA.nstuShTo bhrAtA bhrAtre dhaneshvaraH |
senApatyaM dadau dhImAnyakSharAkShasasenayoH || 37||

rAkShasAH puruShAdAshcha pishAchAshcha mahAbalAH |
sarve sametya rAjAnamabhyaShi~nchaddashAnanam || 38||

dashagrIvastu daityAnAM devAnAM cha balotkaTaH |
Akramya ratnAnyaharatkAmarUpI viha~NgamaH || 39||

rAvayAmAsa lokAnyattasmAdrAvaNa uchyate |
dashagrIvaH kAmabalo devAnAM bhayamAdadhat || 40||

\hrule

\medskip
                  260
\medskip

mArkaNDeya uvAcha||

tato brahmarShayaH siddhA devarAjarShayastathA |
havyavAhaM puraskRRitya brahmANaM sharaNaM gatAH || 1||

agniruvAcha||

yaH sa vishravasaH putro dashagrIvo mahAbalaH |
avadhyo varadAnena kRRito bhagavatA purA || 2||

sa bAdhate prajAH sarvA viprakArairmahAbalaH |
tato nastrAtu bhagavannAnyastrAtA hi vidyate || 3||

brahmovAcha||

na sa devAsuraiH shakyo yuddhe jetuM vibhAvaso |
vihitaM tatra yatkAryamabhitastasya nigrahe || 4||

tadarthamavatIrNo.asau manniyogAchchaturbhujaH |
viShNuH praharatAM shreShThaH sa karmaitatkariShyati || 5||

mArkaNDeya uvAcha||

pitAmahastatasteShAM saMnidhau vAkyamabravIt |
sarvairdevagaNaiH sArdhaM sambhavadhvaM mahItale || 6||

viShNoH sahAyAnRRikShIShu vAnarIShu cha sarvashaH |
janayadhvaM sutAnvIrAnkAmarUpabalAnvitAn || 7||

tato bhAgAnubhAgena devagandharvadAnavAH |
avatartuM mahIM sarve ra~njayAmAsura~njasA || 8||

teShAM samakShaM gandharvIM dundubhIM nAma nAmataH |
shashAsa varado devo devakAryArthasiddhaye || 9||

pitAmahavachaH shrutvA gandharvI dundubhI tataH |
mantharA mAnuShe loke kubjA samabhavattadA || 10||

shakraprabhRRitayashchaiva sarve te surasattamAH |
vAnararkShavarastrIShu janayAmAsurAtmajAn || 11||

te.anvavartanpitR^Insarve yashasA cha balena cha || 11||

bhettAro girishRRi~NgANAM shAlatAlashilAyudhAH |
vajrasaMhananAH sarve sarve chaughabalAstathA || 12||

kAmavIryadharAshchaiva sarve yuddhavishAradAH |
nAgAyutasamaprANA vAyuvegasamA jave || 13||

yatrechChakanivAsAshcha kechidatra vanaukasaH || 13||

evaM vidhAya tatsarvaM bhagavA.NllokabhAvanaH |
mantharAM bodhayAmAsa yadyatkAryaM yathA yathA || 14||

sA tadvachanamAj~nAya tathA chakre manojavA |
itashchetashcha gachChantI vairasandhukShaNe ratA || 15||

\hrule

\medskip
                  261
\medskip

yudhiShThira uvAcha||

uktaM bhagavatA janma rAmAdInAM pRRithakpRRithak |
prasthAnakAraNaM brahma~nshrotumichChAmi kathyatAm || 1||

kathaM dAsharathI vIrau bhrAtarau rAmalakShmaNau |
prasthApitau vanaM brahma maithilI cha yashasvinI || 2||

mArkaNDeya uvAcha||

jAtaputro dasharathaH prItimAnabhavannRRipaH |
kriyAratirdharmaparaH satataM vRRiddhasevitA || 3||

krameNa chAsya te putrA vyavardhanta mahaujasaH |
vedeShu sarahasyeShu dhanurvede cha pAragAH || 4||

charitabrahmacharyAste kRRitadArAshcha pArthiva |
yadA tadA dasharathaH prItimAnabhavatsukhI || 5||

jyeShTho rAmo.abhavatteShAM ramayAmAsa hi prajAH |
manoharatayA dhImAnpiturhRRidayatoShaNaH || 6||

tataH sa rAjA matimAnmatvAtmAnaM vayo.adhikam |
mantrayAmAsa sachivairdharmaj~naishcha purohitaiH || 7||

abhiShekAya rAmasya yauvarAjyena bhArata |
prAptakAlaM cha te sarve menire mantrisattamAH || 8||

lohitAkShaM mahAbAhuM mattamAta~NgagAminam |
dIrghabAhuM mahoraskaM nIlaku~nchitamUrdhajam || 9||

dIpyamAnaM shriyA vIraM shakrAdanavamaM bale |
pAragaM sarvadharmANAM bRRihaspatisamaM matau || 10||

sarvAnuraktaprakRRitiM sarvavidyAvishAradam |
jitendriyamamitrANAmapi dRRiShTimanoharam || 11||

niyantAramasAdhUnAM goptAraM dharmachAriNAm |
dhRRitimantamanAdhRRiShyaM jetAramaparAjitam || 12||

putraM rAjA dasharathaH kausalyAnandavardhanam |
sa.ndRRishya paramAM prItimagachChatkurunandana || 13||

chintaya.nshcha mahAtejA guNAnrAmasya vIryavAn |
abhyabhAShata bhadraM te prIyamANaH purohitam || 14||

adya puShyo nishi brahmanpuNyaM yogamupaiShyati |
sambhArAH sambhriyantAM me rAmashchopanimantryatAm || 15||

iti tadrAjavachanaM pratishrutyAtha mantharA |
kaikeyImabhigamyedaM kAle vachanamabravIt || 16||

adya kaikeyi daurbhAgyaM rAj~nA te khyApitaM mahat |
AshIviShastvAM sa~NkruddhashchaNDo dashati durbhage || 17||

subhagA khalu kausalyA yasyAH putro.abhiShekShyate |
kuto hi tava saubhAgyaM yasyAH putro na rAjyabhAk || 18||

sA tadvachanamAj~nAya sarvAbharaNabhUShitA |
vedIvilagnamadhyeva bibhratI rUpamuttamam || 19||

vivikte patimAsAdya hasantIva shuchismitA |
praNayaM vya~njayantIva madhuraM vAkyamabravIt || 20||

satyapratij~na yanme tvaM kAmamekaM nisRRiShTavAn |
upAkuruShva tadrAja.nstasmAnmuchyasva sa~NkaTAt || 21||

rAjovAcha||

varaM dadAni te hanta tadgRRihANa yadichChasi |
avadhyo vadhyatAM ko.adya vadhyaH ko.adya vimuchyatAm || 22||

dhanaM dadAni kasyAdya hriyatAM kasya vA punaH |
brAhmaNasvAdihAnyatra yatki~nchidvittamasti me || 23||

mArkaNDeya uvAcha||

sA tadvachanamAj~nAya parigRRihya narAdhipam |
Atmano balamAj~nAya tata enamuvAcha ha || 24||

AbhiShechanikaM yatte rAmArthamupakalpitam |
bharatastadavApnotu vanaM gachChatu rAghavaH || 25||

sa tadrAjA vachaH shrutvA vipriyaM dAruNodayam |
duHkhArto bharatashreShTha na ki~nchidvyAjahAra ha || 26||

tatastathoktaM pitaraM rAmo vij~nAya vIryavAn |
vanaM pratasthe dharmAtmA rAjA satyo bhavatviti || 27||

tamanvagachChallakShmIvAndhanuShmA.NllakShmaNastadA |
sItA cha bhAryA bhadraM te vaidehI janakAtmajA || 28||

tato vanaM gate rAme rAjA dasharathastadA |
samayujyata dehasya kAlaparyAyadharmaNA || 29||

rAmaM tu gatamAj~nAya rAjAnaM cha tathAgatam |
AnAyya bharataM devI kaikeyI vAkyamabravIt || 30||

gato dasharathaH svargaM vanasthau rAmalakShmaNau |
gRRihANa rAjyaM vipulaM kShemaM nihatakaNTakam || 31||

tAmuvAcha sa dharmAtmA nRRisha.nsaM bata te kRRitam |
patiM hatvA kulaM chedamutsAdya dhanalubdhayA || 32||

ayashaH pAtayitvA me mUrdhni tvaM kulapA.nsane |
sakAmA bhava me mAtarityuktvA praruroda ha || 33||

sa chAritraM vishodhyAtha sarvaprakRRitisaMnidhau |
anvayAdbhrAtaraM rAmaM vinivartanalAlasaH || 34||

kausalyAM cha sumitrAM cha kaikeyIM cha suduHkhitaH |
agre prasthApya yAnaiH sa shatrughnasahito yayau || 35||

vasiShThavAmadevAbhyAM vipraishchAnyaiH sahasrashaH |
paurajAnapadaiH sArdhaM rAmAnayanakA~NkShayA || 36||

dadarsha chitrakUTasthaM sa rAmaM sahalakShmaNam |
tApasAnAmala~NkAraM dhArayantaM dhanurdharam || 37||

visarjitaH sa rAmeNa piturvachanakAriNA |
nandigrAme.akarodrAjyaM puraskRRityAsya pAduke || 38||

rAmastu punarAsha~Nkya paurajAnapadAgamam |
pravivesha mahAraNyaM sharabha~NgAshramaM prati || 39||

satkRRitya sharabha~NgaM sa daNDakAraNyamAshritaH |
nadIM godAvarIM ramyAmAshritya nyavasattadA || 40||

vasatastasya rAmasya tataH shUrpaNakhAkRRitam |
khareNAsInmahadvairaM janasthAnanivAsinA || 41||

rakShArthaM tApasAnAM cha rAghavo dharmavatsalaH |
chaturdasha sahasrANi jaghAna bhuvi rakShasAm || 42||

dUShaNaM cha kharaM chaiva nihatya sumahAbalau |
chakre kShemaM punardhImAndharmAraNyaM sa rAghavaH || 43||

hateShu teShu rakShaHsu tataH shUrpaNakhA punaH |
yayau nikRRittanAsoShThI la~NkAM bhrAturniveshanam || 44||

tato rAvaNamabhyetya rAkShasI duHkhamUrChitA |
papAta pAdayorbhrAtuH sa.nshuShkarudhirAnanA || 45||

tAM tathA vikRRitAM dRRiShTvA rAvaNaH krodhamUrChitaH |
utpapAtAsanAtkruddho dantairdantAnupaspRRishan || 46||

svAnamAtyAnvisRRijyAtha vivikte tAmuvAcha saH |
kenAsyevaM kRRitA bhadre mAmachintyAvamanya cha || 47||

kaH shUlaM tIkShNamAsAdya sarvagAtrairniShevate |
kaH shirasyagnimAdAya vishvastaH svapate sukham || 48||

AshIviShaM ghorataraM pAdena spRRishatIha kaH |
siMhaM kesariNaM kashcha daMShTrAsu spRRishya tiShThati || 49||

ityevaM bruvatastasya srotobhyastejaso.archiShaH |
nishcherurdahyato rAtrau vRRikShasyeva svarandhrataH || 50||

tasya tatsarvamAchakhyau bhaginI rAmavikramam |
kharadUShaNasa.nyuktaM rAkShasAnAM parAbhavam || 51||

sa nishchitya tataH kRRityaM svasAramupasAntvya cha |
UrdhvamAchakrame rAjA vidhAya nagare vidhim || 52||

trikUTaM samatikramya kAlaparvatameva cha |
dadarsha makarAvAsaM gambhIrodaM mahodadhim || 53||

tamatItyAtha gokarNamabhyagachChaddashAnanaH |
dayitaM sthAnamavyagraM shUlapANermahAtmanaH || 54||

tatrAbhyagachChanmArIchaM pUrvAmAtyaM dashAnanaH |
purA rAmabhayAdeva tApasyaM samupAshritam || 55||

\hrule

\medskip
                  262
\medskip

mArkaNDeya uvAcha||

mArIchastvatha sambhrAnto dRRiShTvA rAvaNamAgatam |
pUjayAmAsa satkAraiH phalamUlAdibhistathA || 1||

vishrAntaM chainamAsInamanvAsInaH sa rAkShasaH |
uvAcha prashritaM vAkyaM vAkyaj~no vAkyakovidam || 2||

na te prakRRitimAnvarNaH kachchitkShemaM pure tava |
kachchitprakRRitayaH sarvA bhajante tvAM yathA purA || 3||

kimihAgamane chApi kAryaM te rAkShaseshvara |
kRRitamityeva tadviddhi yadyapi syAtsuduShkaram || 4||

shasha.nsa rAvaNastasmai tatsarvaM rAmacheShTitam |
mArIchastvabravIchChrutvA samAsenaiva rAvaNam || 5||

alaM te rAmamAsAdya vIryaj~no hyasmi tasya vai |
bANavegaM hi kastasya shaktaH soDhuM mahAtmanaH || 6||

pravrajyAyAM hi me hetuH sa eva puruSharShabhaH |
vinAshamukhametatte kenAkhyAtaM durAtmanA || 7||

tamuvAchAtha sakrodho rAvaNaH paribhartsayan |
akurvato.asmadvachanaM syAnmRRityurapi te dhruvam || 8||

mArIchashchintayAmAsa vishiShTAnmaraNaM varam |
avashyaM maraNe prApte kariShyAmyasya yanmatam || 9||

tatastaM pratyuvAchAtha mArIcho rAkShaseshvaram |
kiM te sAhyaM mayA kAryaM kariShyAmyavasho.api tat || 10||

tamabravIddashagrIvo gachCha sItAM pralobhaya |
ratnashRRi~Ngo mRRigo bhUtvA ratnachitratanUruhaH || 11||

dhruvaM sItA samAlakShya tvAM rAmaM chodayiShyati |
apakrAnte cha kAkutsthe sItA vashyA bhaviShyati || 12||

tAmAdAyApaneShyAmi tataH sa na bhaviShyati |
bhAryAviyogAddurbuddhiretatsAhyaM kuruShva me || 13||

ityevamukto mArIchaH kRRitvodakamathAtmanaH |
rAvaNaM purato yAntamanvagachChatsuduHkhitaH || 14||

tatastasyAshramaM gatvA rAmasyAkliShTakarmaNaH |
chakratustattathA sarvamubhau yatpUrvamantritam || 15||

rAvaNastu yatirbhUtvA muNDaH kuNDI tridaNDadhRRik |
mRRigashcha bhUtvA mArIchastaM deshamupajagmatuH || 16||

darshayAmAsa vaidehIM mArIcho mRRigarUpadhRRik |
chodayAmAsa tasyArthe sA rAmaM vidhichoditA || 17||

rAmastasyAH priyaM kurvandhanurAdAya satvaraH |
rakShArthe lakShmaNaM nyasya prayayau mRRigalipsayA || 18||

sa dhanvI baddhatUNIraH khaDgagodhA~NgulitravAn |
anvadhAvanmRRigaM rAmo rudrastArAmRRigaM yathA || 19||

so.antarhitaH punastasya darshanaM rAkShaso vrajan |
chakarSha mahadadhvAnaM rAmastaM bubudhe tataH || 20||

nishAcharaM viditvA taM rAghavaH pratibhAnavAn |
amoghaM sharamAdAya jaghAna mRRigarUpiNam || 21||

sa rAmabANAbhihataH kRRitvA rAmasvaraM tadA |
hA sIte lakShmaNetyevaM chukroshArtasvareNa ha || 22||

shushrAva tasya vaidehI tatastAM karuNAM giram |
sA prAdravadyataH shabdastAmuvAchAtha lakShmaNaH || 23||

alaM te sha~NkayA bhIru ko rAmaM viShahiShyati |
muhUrtAddrakShyase rAmamAgataM taM shuchismite || 24||

ityuktvA sA prarudatI paryasha~Nkata devaram |
hatA vai strIsvabhAvena shuddhachAritrabhUShaNam || 25||

sA taM paruShamArabdhA vaktuM sAdhvI pativratA |
naiSha kAlo bhavenmUDha yaM tvaM prArthayase hRRidA || 26||

apyahaM shastramAdAya hanyAmAtmAnamAtmanA |
pateyaM girishRRi~NgAdvA visheyaM vA hutAshanam || 27||

rAmaM bhartAramutsRRijya na tvahaM tvAM katha~nchana |
nihInamupatiShTheyaM shArdUlI kroShTukaM yathA || 28||

etAdRRishaM vachaH shrutvA lakShmaNaH priyarAghavaH |
pidhAya karNau sadvRRittaH prasthito yena rAghavaH || 29||

sa rAmasya padaM gRRihya prasasAra dhanurdharaH || 29||

etasminnantare rakSho rAvaNaH pratyadRRishyata |
abhavyo bhavyarUpeNa bhasmachChanna ivAnalaH || 30||

yativeShapratichChanno jihIrShustAmaninditAm || 30||

sA tamAlakShya samprAptaM dharmaj~nA janakAtmajA |
nimantrayAmAsa tadA phalamUlAshanAdibhiH || 31||

avamanya sa tatsarvaM svarUpaM pratipadya cha |
sAntvayAmAsa vaidehImiti rAkShasapu~NgavaH || 32||

sIte rAkShasarAjo.ahaM rAvaNo nAma vishrutaH |
mama la~NkA purI nAmnA ramyA pAre mahodadheH || 33||

tatra tvaM varanArIShu shobhiShyasi mayA saha |
bhAryA me bhava sushroNi tApasaM tyaja rAghavam || 34||

evamAdIni vAkyAni shrutvA sItAtha jAnakI |
pidhAya karNau sushroNI maivamityabravIdvachaH || 35||

prapateddyauH sanakShatrA pRRithivI shakalIbhavet |
shaityamagniriyAnnAhaM tyajeyaM raghunandanam || 36||

kathaM hi bhinnakaraTaM padminaM vanagocharam |
upasthAya mahAnAgaM kareNuH sUkaraM spRRishet || 37||

kathaM hi pItvA mAdhvIkaM pItvA cha madhumAdhavIm |
lobhaM sauvIrake kuryAnnArI kAchiditi smare || 38||

iti sA taM samAbhAShya praviveshAshramaM punaH |
tAmanudrutya sushroNIM rAvaNaH pratyaShedhayat || 39||

bhartsayitvA tu rUkSheNa svareNa gatachetanAm |
mUrdhajeShu nijagrAha khamupAchakrame tataH || 40||

tAM dadarsha tadA gRRidhro jaTAyurgirigocharaH |
rudatIM rAma rAmeti hriyamANAM tapasvinIm || 41||

\hrule

\medskip
                  263
\medskip

mArkaNDeya uvAcha||

sakhA dasharathasyAsIjjaTAyuraruNAtmajaH |
gRRidhrarAjo mahAvIryaH sampAtiryasya sodaraH || 1||

sa dadarsha tadA sItAM rAvaNA~NkagatAM snuShAm |
krodhAdabhyadravatpakShI rAvaNaM rAkShaseshvaram || 2||

athainamabravIdgRRidhro mu~ncha mu~ncheti maithilIm |
dhriyamANe mayi kathaM hariShyasi nishAchara || 3||

na hi me mokShyase jIvanyadi notsRRijase vadhUm || 3||

uktvaivaM rAkShasendraM taM chakarta nakharairbhRRisham |
pakShatuNDaprahAraishcha bahusho jarjarIkRRitaH || 4||

chakShAra rudhiraM bhUri giriH prasravaNairiva || 4||

sa vadhyamAno gRRidhreNa rAmapriyahitaiShiNA |
khaDgamAdAya chichCheda bhujau tasya patatriNaH || 5||

nihatya gRRidhrarAjaM sa ChinnAbhrashikharopamam |
UrdhvamAchakrame sItAM gRRihItvA~Nkena rAkShasaH || 6||

yatra yatra tu vaidehI pashyatyAshramamaNDalam |
saro vA saritaM vApi tatra mu~nchati bhUShaNam || 7||

sA dadarsha giriprasthe pa~ncha vAnarapu~NgavAn |
tatra vAso mahaddivyamutsasarja manasvinI || 8||

tatteShAM vAnarendrANAM papAta pavanoddhutam |
madhye supItaM pa~nchAnAM vidyunmeghAntare yathA || 9||

evaM hRRitAyAM vaidehyAM rAmo hatvA mahAmRRigam |
nivRRitto dadRRishe dhImAnbhrAtaraM lakShmaNaM tadA || 10||

kathamutsRRijya vaidehIM vane rAkShasasevite |
ityevaM bhrAtaraM dRRiShTvA prApto.asIti vyagarhayat || 11||

mRRigarUpadhareNAtha rakShasA so.apakarShaNam |
bhrAturAgamanaM chaiva chintayanparyatapyata || 12||

garhayanneva rAmastu tvaritastaM samAsadat |
api jIvati vaidehI neti pashyAmi lakShmaNa || 13||

tasya tatsarvamAchakhyau sItAyA lakShmaNo vachaH |
yaduktavatyasadRRishaM vaidehI pashchimaM vachaH || 14||

dahyamAnena tu hRRidA rAmo.abhyapatadAshramam |
sa dadarsha tadA gRRidhraM nihataM parvatopamam || 15||

rAkShasaM sha~NkamAnastu vikRRiShya balavaddhanuH |
abhyadhAvata kAkutsthastatastaM sahalakShmaNaH || 16||

sa tAvuvAcha tejasvI sahitau rAmalakShmaNau |
gRRidhrarAjo.asmi bhadraM vAM sakhA dasharathasya ha || 17||

tasya tadvachanaM shrutvA sa~NgRRihya dhanuShI shubhe |
ko.ayaM pitaramasmAkaM nAmnAhetyUchatushcha tau || 18||

tato dadRRishatustau taM ChinnapakShadvayaM tathA |
tayoH shasha.nsa gRRidhrastu sItArthe rAvaNAdvadham || 19||

apRRichChadrAghavo gRRidhraM rAvaNaH kAM dishaM gataH |
tasya gRRidhraH shiraHkampairAchachakShe mamAra cha || 20||

dakShiNAmiti kAkutstho viditvAsya tadi~Ngitam |
sa.nskAraM lambhayAmAsa sakhAyaM pUjayanpituH || 21||

tato dRRiShTvAshramapadaM vyapaviddhabRRisIghaTam |
vidhvastakalashaM shUnyaM gomAyubalasevitam || 22||

duHkhashokasamAviShTau vaidehIharaNArditau |
jagmaturdaNDakAraNyaM dakShiNena parantapau || 23||

vane mahati tasmi.nstu rAmaH saumitriNA saha |
dadarsha mRRigayUthAni dravamANAni sarvashaH || 24||

shabdaM cha ghoraM sattvAnAM dAvAgneriva vardhataH || 24||

apashyetAM muhUrtAchcha kabandhaM ghoradarshanam |
meghaparvatasa~NkAshaM shAlaskandhaM mahAbhujam || 25||

urogatavishAlAkShaM mahodaramahAmukham || 25||

yadRRichChayAtha tadrakShaH kare jagrAha lakShmaNam |
viShAdamagamatsadyaH saumitriratha bhArata || 26||

sa rAmamabhisamprekShya kRRiShyate yena tanmukham |
viShaNNashchAbravIdrAmaM pashyAvasthAmimAM mama || 27||

haraNaM chaiva vaidehyA mama chAyamupaplavaH |
rAjyabhra.nshashcha bhavatastAtasya maraNaM tathA || 28||

nAhaM tvAM saha vaidehyA sametaM kosalAgatam |
drakShyAmi pRRithivIrAjye pitRRipaitAmahe sthitam || 29||

drakShyantyAryasya dhanyA ye kushalAjashamIlavaiH |
abhiShiktasya vadanaM somaM sAbhralavaM yathA || 30||

evaM bahuvidhaM dhImAnvilalApa sa lakShmaNaH |
tamuvAchAtha kAkutsthaH sambhrameShvapyasambhramaH || 31||

mA viShIda naravyAghra naiSha kashchinmayi sthite |
Chindhyasya dakShiNaM bAhuM ChinnaH savyo mayA bhujaH || 32||

ityevaM vadatA tasya bhujo rAmeNa pAtitaH |
khaDgena bhRRishatIkShNena nikRRittastilakANDavat || 33||

tato.asya dakShiNaM bAhuM khaDgenAjaghnivAnbalI |
saumitrirapi samprekShya bhrAtaraM rAghavaM sthitam || 34||

punarabhyAhanatpArshve tadrakSho lakShmaNo bhRRisham |
gatAsurapatadbhUmau kabandhaH sumahA.nstataH || 35||

tasya dehAdviniHsRRitya puruSho divyadarshanaH |
dadRRishe divamAsthAya divi sUrya iva jvalan || 36||

paprachCha rAmastaM vAgmI kastvaM prabrUhi pRRichChataH |
kAmayA kimidaM chitramAshcharyaM pratibhAti me || 37||

tasyAchachakShe gandharvo vishvAvasurahaM nRRipa |
prApto brahmAnushApena yoniM rAkShasasevitAm || 38||

rAvaNena hRRitA sItA rAj~nA la~NkAnivAsinA |
sugrIvamabhigachChasva sa te sAhyaM kariShyati || 39||

eShA pampA shivajalA ha.nsakAraNDavAyutA |
RRishyamUkasya shailasya saMnikarShe taTAkinI || 40||

sa.nvasatyatra sugrIvashchaturbhiH sachivaiH saha |
bhrAtA vAnararAjasya vAlino hemamAlinaH || 41||

etAvachChakyamasmAbhirvaktuM draShTAsi jAnakIm |
dhruvaM vAnararAjasya vidito rAvaNAlayaH || 42||

ityuktvAntarhito divyaH puruShaH sa mahAprabhaH |
vismayaM jagmatushchobhau tau vIrau rAmalakShmaNau || 43||

\hrule

\medskip
                  264
\medskip

mArkaNDeya uvAcha||

tato.avidUre nalinIM prabhUtakamalotpalAm |
sItAharaNaduHkhArtaH pampAM rAmaH samAsadat || 1||

mArutena sushItena sukhenAmRRitagandhinA |
sevyamAno vane tasmi~njagAma manasA priyAm || 2||

vilalApa sa rAjendrastatra kAntAmanusmaran |
kAmabANAbhisantaptaH saumitristamathAbravIt || 3||

na tvAmeva.nvidho bhAvaH spraShTumarhati mAnada |
Atmavantamiva vyAdhiH puruShaM vRRiddhashIlinam || 4||

pravRRittirupalabdhA te vaidehyA rAvaNasya cha |
tAM tvaM puruShakAreNa buddhyA chaivopapAdaya || 5||

abhigachChAva sugrIvaM shailasthaM haripu~Ngavam |
mayi shiShye cha bhRRitye cha sahAye cha samAshvasa || 6||

evaM bahuvidhairvAkyairlakShmaNena sa rAghavaH |
uktaH prakRRitimApede kArye chAnantaro.abhavat || 7||

niShevya vAri pampAyAstarpayitvA pitR^Inapi |
pratasthaturubhau vIrau bhrAtarau rAmalakShmaNau || 8||

tAvRRishyamUkamabhyetya bahumUlaphalaM girim |
giryagre vAnarAnpa~ncha vIrau dadRRishatustadA || 9||

sugrIvaH preShayAmAsa sachivaM vAnaraM tayoH |
buddhimantaM hanUmantaM himavantamiva sthitam || 10||

tena sambhAShya pUrvaM tau sugrIvamabhijagmatuH |
sakhyaM vAnararAjena chakre rAmastato nRRipa || 11||

tadvAso darshayAmAsustasya kArye nivedite |
vAnarANAM tu yatsItA hriyamANAbhyavAsRRijat || 12||

tatpratyayakaraM labdhvA sugrIvaM plavagAdhipam |
pRRithivyAM vAnaraishvarye svayaM rAmo.abhyaShechayat || 13||

pratijaj~ne cha kAkutsthaH samare vAlino vadham |
sugrIvashchApi vaidehyAH punarAnayanaM nRRipa || 14||

ityuktvA samayaM kRRitvA vishvAsya cha parasparam |
abhyetya sarve kiShkindhAM tasthuryuddhAbhikA~NkShiNaH || 15||

sugrIvaH prApya kiShkindhAM nanAdaughanibhasvanaH |
nAsya tanmamRRiShe vAlI taM tArA pratyaShedhayat || 16||

yathA nadati sugrIvo balavAneSha vAnaraH |
manye chAshrayavAnprApto na tvaM nirgantumarhasi || 17||

hemamAlI tato vAlI tArAM tArAdhipAnanAm |
provAcha vachanaM vAgmI tAM vAnarapatiH patiH || 18||

sarvabhUtarutaj~nA tvaM pashya buddhyA samanvitA |
kenApAshrayavAnprApto mamaiSha bhrAtRRigandhikaH || 19||

chintayitvA muhUrtaM tu tArA tArAdhipaprabhA |
patimityabravItprAj~nA shRRiNu sarvaM kapIshvara || 20||

hRRitadAro mahAsattvo rAmo dasharathAtmajaH |
tulyArimitratAM prAptaH sugrIveNa dhanurdharaH || 21||

bhrAtA chAsya mahAbAhuH saumitriraparAjitaH |
lakShmaNo nAma medhAvI sthitaH kAryArthasiddhaye || 22||

maindashcha dvividashchaiva hanUmA.nshchAnilAtmajaH |
jAmbavAnRRikSharAjashcha sugrIvasachivAH sthitAH || 23||

sarva ete mahAtmAno buddhimanto mahAbalAH |
alaM tava vinAshAya rAmavIryavyapAshrayAt || 24||

tasyAstadAkShipya vacho hitamuktaM kapIshvaraH |
paryasha~Nkata tAmIrShuH sugrIvagatamAnasAm || 25||

tArAM paruShamuktvA sa nirjagAma guhAmukhAt |
sthitaM mAlyavato.abhyAshe sugrIvaM so.abhyabhAShata || 26||

asakRRittvaM mayA mUDha nirjito jIvitapriyaH |
mukto j~nAtiriti j~nAtvA kA tvarA maraNe punaH || 27||

ityuktaH prAha sugrIvo bhrAtaraM hetumadvachaH |
prAptakAlamamitraghno rAmaM sambodhayanniva || 28||

hRRitadArasya me rAjanhRRitarAjyasya cha tvayA |
kiM nu jIvitasAmarthyamiti viddhi samAgatam || 29||

evamuktvA bahuvidhaM tatastau saMnipetatuH |
samare vAlisugrIvau shAlatAlashilAyudhau || 30||

ubhau jaghnaturanyonyamubhau bhUmau nipetatuH |
ubhau vavalgatushchitraM muShTibhishcha nijaghnatuH || 31||

ubhau rudhirasa.nsiktau nakhadantaparikShatau |
shushubhAte tadA vIrau puShpitAviva ki.nshukau || 32||

na visheShastayoryuddhe tadA kashchana dRRishyate |
sugrIvasya tadA mAlAM hanUmAnkaNTha Asajat || 33||

sa mAlayA tadA vIraH shushubhe kaNThasaktayA |
shrImAniva mahAshailo malayo meghamAlayA || 34||

kRRitachihnaM tu sugrIvaM rAmo dRRiShTvA mahAdhanuH |
vichakarSha dhanuHshreShThaM vAlimuddishya lakShyavat || 35||

visphArastasya dhanuSho yantrasyeva tadA babhau |
vitatrAsa tadA vAlI shareNAbhihato hRRidi || 36||

sa bhinnamarmAbhihato vaktrAchChoNitamudvaman |
dadarshAvasthitaM rAmamArAtsaumitriNA saha || 37||

garhayitvA sa kAkutsthaM papAta bhuvi mUrChitaH |
tArA dadarsha taM bhUmau tArApatimiva chyutam || 38||

hate vAlini sugrIvaH kiShkindhAM pratyapadyata |
tAM cha tArApatimukhIM tArAM nipatiteshvarAm || 39||

rAmastu chaturo mAsAnpRRiShThe mAlyavataH shubhe |
nivAsamakaroddhImAnsugrIveNAbhyupasthitaH || 40||

rAvaNo.api purIM gatvA la~NkAM kAmabalAtkRRitaH |
sItAM niveshayAmAsa bhavane nandanopame || 41||

ashokavanikAbhyAshe tApasAshramasaMnibhe || 41||

bhartRRismaraNatanva~NgI tApasIveShadhAriNI |
upavAsatapaHshIlA tatra sA pRRithulekShaNA || 42||

uvAsa duHkhavasatIH phalamUlakRRitAshanA || 42||

didesha rAkShasIstatra rakShaNe rAkShasAdhipaH |
prAsAsishUlaparashumudgarAlAtadhAriNIH || 43||

dvyakShIM tryakShIM lalATAkShIM dIrghajihvAmajihvikAm |
tristanImekapAdAM cha trijaTAmekalochanAm || 44||

etAshchAnyAshcha dIptAkShyaH karabhotkaTamUrdhajAH |
parivAryAsate sItAM divArAtramatandritAH || 45||

tAstu tAmAyatApA~NgIM pishAchyo dAruNasvanAH |
tarjayanti sadA raudrAH paruShavya~njanAkSharAH || 46||

khAdAma pATayAmainAM tilashaH pravibhajya tAm |
yeyaM bhartAramasmAkamavamanyeha jIvati || 47||

ityevaM paribhartsantIstrAsyamAnA punaH punaH |
bhartRRishokasamAviShTA niHshvasyedamuvAcha tAH || 48||

AryAH khAdata mAM shIghraM na me lobho.asti jIvite |
vinA taM puNDarIkAkShaM nIlaku~nchitamUrdhajam || 49||

apyevAhaM nirAhArA jIvitapriyavarjitA |
shoShayiShyAmi gAtrANi vyAlI tAlagatA yathA || 50||

na tvanyamabhigachCheyaM pumA.nsaM rAghavAdRRite |
iti jAnIta satyaM me kriyatAM yadanantaram || 51||

tasyAstadvachanaM shrutvA rAkShasyastAH kharasvanAH |
AkhyAtuM rAkShasendrAya jagmustatsarvamAditaH || 52||

gatAsu tAsu sarvAsu trijaTA nAma rAkShasI |
sAntvayAmAsa vaidehIM dharmaj~nA priyavAdinI || 53||

sIte vakShyAmi te ki~nchidvishvAsaM kuru me sakhi |
bhayaM te vyetu vAmoru shRRiNu chedaM vacho mama || 54||

avindhyo nAma medhAvI vRRiddho rAkShasapu~NgavaH |
sa rAmasya hitAnveShI tvadarthe hi sa mAvadat || 55||

sItA madvachanAdvAchyA samAshvAsya prasAdya cha |
bhartA te kushalI rAmo lakShmaNAnugato balI || 56||

sakhyaM vAnararAjena shakrapratimatejasA |
kRRitavAnrAghavaH shrImA.nstvadarthe cha samudyataH || 57||

mA cha te.astu bhayaM bhIru rAvaNAllokagarhitAt |
nalakUbarashApena rakShitA hyasyanindite || 58||

shapto hyeSha purA pApo vadhUM rambhAM parAmRRishan |
na shakto vivashAM nArImupaitumajitendriyaH || 59||

kShiprameShyati te bhartA sugrIveNAbhirakShitaH |
saumitrisahito dhImA.nstvAM cheto mokShayiShyati || 60||

svapnA hi sumahAghorA dRRiShTA me.aniShTadarshanAH |
vinAshAyAsya durbuddheH paulastyakulaghAtinaH || 61||

dAruNo hyeSha duShTAtmA kShudrakarmA nishAcharaH |
svabhAvAchChIladoSheNa sarveShAM bhayavardhanaH || 62||

spardhate sarvadevairyaH kAlopahatachetanaH |
mayA vinAshali~NgAni svapne dRRiShTAni tasya vai || 63||

tailAbhiShikto vikacho majjanpa~Nke dashAnanaH |
asakRRitkharayukte tu rathe nRRityanniva sthitaH || 64||

kumbhakarNAdayashcheme nagnAH patitamUrdhajAH |
kRRiShyante dakShiNAmAshAM raktamAlyAnulepanAH || 65||

shvetAtapatraH soShNIShaH shuklamAlyavibhUShaNaH |
shvetaparvatamArUDha eka eva vibhIShaNaH || 66||

sachivAshchAsya chatvAraH shuklamAlyAnulepanAH |
shvetaparvatamArUDhA mokShyante.asmAnmahAbhayAt || 67||

rAmasyAstreNa pRRithivI parikShiptA sasAgarA |
yashasA pRRithivIM kRRitsnAM pUrayiShyati te patiH || 68||

asthisa~nchayamArUDho bhu~njAno madhupAyasam |
lakShmaNashcha mayA dRRiShTo nirIkShansarvatodishaH || 69||

rudatI rudhirArdrA~NgI vyAghreNa parirakShitA |
asakRRittvaM mayA dRRiShTA gachChantI dishamuttarAm || 70||

harShameShyasi vaidehi kShipraM bhartRRisamanvitA |
rAghaveNa saha bhrAtrA sIte tvamachirAdiva || 71||

iti sA mRRigashAvAkShI tachChrutvA trijaTAvachaH |
babhUvAshAvatI bAlA punarbhartRRisamAgame || 72||

yAvadabhyAgatA raudrAH pishAchyastAH sudAruNAH |
dadRRishustAM trijaTayA sahAsInAM yathA purA || 73||

\hrule

\medskip
                  265
\medskip

mArkaNDeya uvAcha||

tatastAM bhartRRishokArtAM dInAM malinavAsasam |
maNisheShAbhyala~NkArAM rudatIM cha pativratAm || 1||

rAkShasIbhirupAsyantIM samAsInAM shilAtale |
rAvaNaH kAmabANArto dadarshopasasarpa cha || 2||

devadAnavagandharvayakShakimpuruShairyudhi |
ajito.ashokavanikAM yayau kandarpamohitaH || 3||

divyAmbaradharaH shrImAnsumRRiShTamaNikuNDalaH |
vichitramAlyamukuTo vasanta iva mUrtimAn || 4||

sa kalpavRRikShasadRRisho yatnAdapi vibhUShitaH |
shmashAnachaityadrumavadbhUShito.api bhaya~NkaraH || 5||

sa tasyAstanumadhyAyAH samIpe rajanIcharaH |
dadRRishe rohiNImetya shanaishchara iva grahaH || 6||

sa tAmAmantrya sushroNIM puShpaketusharAhataH |
idamityabravIdbAlAM trastAM rauhImivAbalAm || 7||

sIte paryAptametAvatkRRito bharturanugrahaH |
prasAdaM kuru tanva~Ngi kriyatAM parikarma te || 8||

bhajasva mAM varArohe mahArhAbharaNAmbarA |
bhava me sarvanArINAmuttamA varavarNini || 9||

santi me devakanyAshcha rAjarShINAM tathA~NganAH |
santi dAnavakanyAshcha daityAnAM chApi yoShitaH || 10||

chaturdasha pishAchAnAM koTyo me vachane sthitAH |
dvistAvatpuruShAdAnAM rakShasAM bhImakarmaNAm || 11||

tato me triguNA yakShA ye madvachanakAriNaH |
kechideva dhanAdhyakShaM bhrAtaraM me samAshritAH || 12||

gandharvApsaraso bhadre mAmApAnagataM sadA |
upatiShThanti vAmoru yathaiva bhrAtaraM mama || 13||

putro.ahamapi viprarSheH sAkShAdvishravaso muneH |
pa~nchamo lokapAlAnAmiti me prathitaM yashaH || 14||

divyAni bhakShyabhojyAni pAnAni vividhAni cha |
yathaiva tridasheshasya tathaiva mama bhAmini || 15||

kShIyatAM duShkRRitaM karma vanavAsakRRitaM tava |
bhAryA me bhava sushroNi yathA mandodarI tathA || 16||

ityuktA tena vaidehI parivRRitya shubhAnanA |
tRRiNamantarataH kRRitvA tamuvAcha nishAcharam || 17||

ashivenAtivAmorUrajasraM netravAriNA |
stanAvapatitau bAlA sahitAvabhivarShatI || 18||

uvAcha vAkyaM taM kShudraM vaidehI patidevatA || 18||

asakRRidvadato vAkyamIdRRishaM rAkShaseshvara |
viShAdayuktametatte mayA shrutamabhAgyayA || 19||

tadbhadrasukha bhadraM te mAnasaM vinivartyatAm |
paradArAsmyalabhyA cha satataM cha pativratA || 20||

na chaivopayikI bhAryA mAnuShI kRRipaNA tava |
vivashAM dharShayitvA cha kAM tvaM prItimavApsyasi || 21||

prajApatisamo vipro brahmayoniH pitA tava |
na cha pAlayase dharmaM lokapAlasamaH katham || 22||

bhrAtaraM rAjarAjAnaM maheshvarasakhaM prabhum |
dhaneshvaraM vyapadishankathaM tviha na lajjase || 23||

ityuktvA prArudatsItA kampayantI payodharau |
shirodharAM cha tanva~NgI mukhaM prachChAdya vAsasA || 24||

tasyA rudatyA bhAminyA dIrghA veNI susa.nyatA |
dadRRishe svasitA snigdhA kAlI vyAlIva mUrdhani || 25||

tachChrutvA rAvaNo vAkyaM sItayoktaM suniShThuram |
pratyAkhyAto.api durmedhAH punarevAbravIdvachaH || 26||

kAmama~NgAni me sIte dunotu makaradhvajaH |
na tvAmakAmAM sushroNIM sameShye chAruhAsinIm || 27||

kiM nu shakyaM mayA kartuM yattvamadyApi mAnuSham |
AhArabhUtamasmAkaM rAmamevAnurudhyase || 28||

ityuktvA tAmanindyA~NgIM sa rAkShasagaNeshvaraH |
tatraivAntarhito bhUtvA jagAmAbhimatAM disham || 29||

rAkShasIbhiH parivRRitA vaidehI shokakarshitA |
sevyamAnA trijaTayA tatraiva nyavasattadA || 30||

\hrule

\medskip
                  266
\medskip

mArkaNDeya uvAcha||

rAghavastu sasaumitriH sugrIveNAbhipAlitaH |
vasanmAlyavataH pRRiShThe dadarsha vimalaM nabhaH || 1||

sa dRRiShTvA vimale vyomni nirmalaM shashalakShaNam |
grahanakShatratArAbhiranuyAtamamitrahA || 2||

kumudotpalapadmAnAM gandhamAdAya vAyunA |
mahIdharasthaH shItena sahasA pratibodhitaH || 3||

prabhAte lakShmaNaM vIramabhyabhAShata durmanAH |
sItAM sa.nsmRRitya dharmAtmA ruddhAM rAkShasaveshmani || 4||

gachCha lakShmaNa jAnIhi kiShkindhAyAM kapIshvaram |
pramattaM grAmyadharmeShu kRRitaghnaM svArthapaNDitam || 5||

yo.asau kulAdhamo mUDho mayA rAjye.abhiShechitaH |
sarvavAnaragopuchChA yamRRikShAshcha bhajanti vai || 6||

yadarthaM nihato vAlI mayA raghukulodvaha |
tvayA saha mahAbAho kiShkindhopavane tadA || 7||

kRRitaghnaM tamahaM manye vAnarApasadaM bhuvi |
yo mAmeva~Ngato mUDho na jAnIte.adya lakShmaNa || 8||

asau manye na jAnIte samayapratipAdanam |
kRRitopakAraM mAM nUnamavamanyAlpayA dhiyA || 9||

yadi tAvadanudyuktaH shete kAmasukhAtmakaH |
netavyo vAlimArgeNa sarvabhUtagatiM tvayA || 10||

athApi ghaTate.asmAkamarthe vAnarapu~NgavaH |
tamAdAyaihi kAkutstha tvarAvAnbhava mA chiram || 11||

ityukto lakShmaNo bhrAtrA guruvAkyahite rataH |
pratasthe ruchiraM gRRihya samArgaNaguNaM dhanuH || 12||

kiShkindhAdvAramAsAdya praviveshAnivAritaH || 12||

sakrodha iti taM matvA rAjA pratyudyayau hariH |
taM sadAro vinItAtmA sugrIvaH plavagAdhipaH || 13||

pUjayA pratijagrAha prIyamANastadarhayA || 13||

tamabravIdrAmavachaH saumitrirakutobhayaH |
sa tatsarvamasheSheNa shrutvA prahvaH kRRitA~njaliH || 14||

sabhRRityadAro rAjendra sugrIvo vAnarAdhipaH |
idamAha vachaH prIto lakShmaNaM naraku~njaram || 15||

nAsmi lakShmaNa durmedhA na kRRitaghno na nirghRRiNaH |
shrUyatAM yaH prayatno me sItAparyeShaNe kRRitaH || 16||

dishaH prasthApitAH sarve vinItA harayo mayA |
sarveShAM cha kRRitaH kAlo mAsenAgamanaM punaH || 17||

yairiyaM savanA sAdriH sapurA sAgarAmbarA |
vichetavyA mahI vIra sagrAmanagarAkarA || 18||

sa mAsaH pa~ncharAtreNa pUrNo bhavitumarhati |
tataH shroShyasi rAmeNa sahitaH sumahatpriyam || 19||

ityukto lakShmaNastena vAnarendreNa dhImatA |
tyaktvA roShamadInAtmA sugrIvaM pratyapUjayat || 20||

sa rAmaM sahasugrIvo mAlyavatpRRiShThamAsthitam |
abhigamyodayaM tasya kAryasya pratyavedayat || 21||

ityevaM vAnarendrAste samAjagmuH sahasrashaH |
dishastisro vichityAtha na tu ye dakShiNAM gatAH || 22||

Achakhyuste tu rAmAya mahIM sAgaramekhalAm |
vichitAM na tu vaidehyA darshanaM rAvaNasya vA || 23||

gatAstu dakShiNAmAshAM ye vai vAnarapu~NgavAH |
AshAvA.nsteShu kAkutsthaH prANAnArto.apyadhArayat || 24||

dvimAsoparame kAle vyatIte plavagAstataH |
sugrIvamabhigamyedaM tvaritA vAkyamabruvan || 25||

rakShitaM vAlinA yattatsphItaM madhuvanaM mahat |
tvayA cha plavagashreShTha tadbhu~Nkte pavanAtmajaH || 26||

vAliputro.a~Ngadashchaiva ye chAnye plavagarShabhAH |
vichetuM dakShiNAmAshAM rAjanprasthApitAstvayA || 27||

teShAM taM praNayaM shrutvA mene sa kRRitakRRityatAm |
kRRitArthAnAM hi bhRRityAnAmetadbhavati cheShTitam || 28||

sa tadrAmAya medhAvI shasha.nsa plavagarShabhaH |
rAmashchApyanumAnena mene dRRiShTAM tu maithilIm || 29||

hanUmatpramukhAshchApi vishrAntAste plava~NgamAH |
abhijagmurharIndraM taM rAmalakShmaNasaMnidhau || 30||

gatiM cha mukhavarNaM cha dRRiShTvA rAmo hanUmataH |
agamatpratyayaM bhUyo dRRiShTA sIteti bhArata || 31||

hanUmatpramukhAste tu vAnarAH pUrNamAnasAH |
praNemurvidhivadrAmaM sugrIvaM lakShmaNaM tathA || 32||

tAnuvAchAgatAnrAmaH pragRRihya sasharaM dhanuH |
api mAM jIvayiShyadhvamapi vaH kRRitakRRityatA || 33||

api rAjyamayodhyAyAM kArayiShyAmyahaM punaH |
nihatya samare shatrUnAhRRitya janakAtmajAm || 34||

amokShayitvA vaidehImahatvA cha ripUnraNe |
hRRitadAro.avadhUtashcha nAhaM jIvitumutsahe || 35||

ityuktavachanaM rAmaM pratyuvAchAnilAtmajaH |
priyamAkhyAmi te rAma dRRiShTA sA jAnakI mayA || 36||

vichitya dakShiNAmAshAM saparvatavanAkarAm |
shrAntAH kAle vyatIte sma dRRiShTavanto mahAguhAm || 37||

pravishAmo vayaM tAM tu bahuyojanamAyatAm |
andhakArAM suvipinAM gahanAM kITasevitAm || 38||

gatvA sumahadadhvAnamAdityasya prabhAM tataH |
dRRiShTavantaH sma tatraiva bhavanaM divyamantarA || 39||

mayasya kila daityasya tadAsIdveshma rAghava |
tatra prabhAvatI nAma tapo.atapyata tApasI || 40||

tayA dattAni bhojyAni pAnAni vividhAni cha |
bhuktvA labdhabalAH santastayoktena pathA tataH || 41||

niryAya tasmAduddeshAtpashyAmo lavaNAmbhasaH |
samIpe sahyamalayau darduraM cha mahAgirim || 42||

tato malayamAruhya pashyanto varuNAlayam |
viShaNNA vyathitAH khinnA nirAshA jIvite bhRRisham || 43||

anekashatavistIrNaM yojanAnAM mahodadhim |
timinakrajhaShAvAsaM chintayantaH suduHkhitAH || 44||

tatrAnashanasa~NkalpaM kRRitvAsInA vayaM tadA |
tataH kathAnte gRRidhrasya jaTAyorabhavatkathA || 45||

tataH parvatashRRi~NgAbhaM ghorarUpaM bhayAvaham |
pakShiNaM dRRiShTavantaH sma vainateyamivAparam || 46||

so.asmAnatarkayadbhoktumathAbhyetya vacho.abravIt |
bhoH ka eSha mama bhrAturjaTAyoH kurute kathAm || 47||

sampAtirnAma tasyAhaM jyeShTho bhrAtA khagAdhipaH |
anyonyaspardhayArUDhAvAvAmAdityasa.nsadam || 48||

tato dagdhAvimau pakShau na dagdhau tu jaTAyuShaH |
tadA me chiradRRiShTaH sa bhrAtA gRRidhrapatiH priyaH || 49||

nirdagdhapakShaH patito hyahamasminmahAgirau || 49||

tasyaivaM vadato.asmAbhirhato bhrAtA niveditaH |
vyasanaM bhavatashchedaM sa~NkShepAdvai niveditam || 50||

sa sampAtistadA rAja~nshrutvA sumahadapriyam |
viShaNNachetAH paprachCha punarasmAnari.ndama || 51||

kaH sa rAmaH kathaM sItA jaTAyushcha kathaM hataH |
ichChAmi sarvamevaitachChrotuM plavagasattamAH || 52||

tasyAhaM sarvamevaitaM bhavato vyasanAgamam |
prAyopaveshane chaiva hetuM vistarato.abruvam || 53||

so.asmAnutthApayAmAsa vAkyenAnena pakShirAT |
rAvaNo vidito mahyaM la~NkA chAsya mahApurI || 54||

dRRiShTA pAre samudrasya trikUTagirikandare |
bhavitrI tatra vaidehI na me.astyatra vichAraNA || 55||

iti tasya vachaH shrutvA vayamutthAya satvarAH |
sAgaraplavane mantraM mantrayAmaH parantapa || 56||

nAdhyavasyadyadA kashchitsAgarasya vila~Nghane |
tataH pitaramAvishya pupluve.ahaM mahArNavam || 57||

shatayojanavistIrNaM nihatya jalarAkShasIm || 57||

tatra sItA mayA dRRiShTA rAvaNAntaHpure satI |
upavAsatapaHshIlA bhartRRidarshanalAlasA || 58||

jaTilA maladigdhA~NgI kRRishA dInA tapasvinI || 58||

nimittaistAmahaM sItAmupalabhya pRRithagvidhaiH |
upasRRityAbruvaM chAryAmabhigamya rahogatAm || 59||

sIte rAmasya dUto.ahaM vAnaro mArutAtmajaH |
tvaddarshanamabhiprepsuriha prApto vihAyasA || 60||

rAjaputrau kushalinau bhrAtarau rAmalakShmaNau |
sarvashAkhAmRRigendreNa sugrIveNAbhipAlitau || 61||

kushalaM tvAbravIdrAmaH sIte saumitriNA saha |
sakhibhAvAchcha sugrIvaH kushalaM tvAnupRRichChati || 62||

kShiprameShyati te bhartA sarvashAkhAmRRigaiH saha |
pratyayaM kuru me devi vAnaro.asmi na rAkShasaH || 63||

muhUrtamiva cha dhyAtvA sItA mAM pratyuvAcha ha |
avaimi tvAM hanUmantamavindhyavachanAdaham || 64||

avindhyo hi mahAbAho rAkShaso vRRiddhasaMmataH |
kathitastena sugrIvastvadvidhaiH sachivairvRRitaH || 65||

gamyatAmiti choktvA mAM sItA prAdAdimaM maNim |
dhAritA yena vaidehI kAlametamaninditA || 66||

pratyayArthaM kathAM chemAM kathayAmAsa jAnakI |
kShiptAmiShIkAM kAkasya chitrakUTe mahAgirau || 67||

bhavatA puruShavyAghra pratyabhij~nAnakAraNAt || 67||

shrAvayitvA tadAtmAnaM tato dagdhvA cha tAM purIm |
samprApta iti taM rAmaH priyavAdinamarchayat || 68||

\hrule

\medskip
                  267
\medskip

mArkaNDeya uvAcha||

tatastatraiva rAmasya samAsInasya taiH saha |
samAjagmuH kapishreShThAH sugrIvavachanAttadA || 1||

vRRitaH koTisahasreNa vAnarANAM tarasvinAm |
shvashuro vAlinaH shrImAnsuSheNo rAmamabhyayAt || 2||

koTIshatavRRitau chApi gajo gavaya eva cha |
vAnarendrau mahAvIryau pRRithakpRRithagadRRishyatAm || 3||

ShaShTikoTisahasrANi prakarShanpratyadRRishyata |
golA~NgUlo mahArAja gavAkSho bhImadarshanaH || 4||

gandhamAdanavAsI tu prathito gandhamAdanaH |
koTIsahasramugrANAM harINAM samakarShata || 5||

panaso nAma medhAvI vAnaraH sumahAbalaH |
koTIrdasha dvAdasha cha tri.nshatpa~ncha prakarShati || 6||

shrImAndadhimukho nAma harivRRiddho.api vIryavAn |
prachakarSha mahatsainyaM harINAM bhImatejasAm || 7||

kRRiShNAnAM mukhapuNDrANAmRRikShANAM bhImakarmaNAm |
koTIshatasahasreNa jAmbavAnpratyadRRishyata || 8||

ete chAnye cha bahavo hariyUthapayUthapAH |
asa~NkhyeyA mahArAja samIyU rAmakAraNAt || 9||

shirIShakusumAbhAnAM siMhAnAmiva nardatAm |
shrUyate tumulaH shabdastatra tatra pradhAvatAm || 10||

girikUTanibhAH kechitkechinmahiShasaMnibhAH |
sharadabhrapratIkAshAH piShTahi~NgulakAnanAH || 11||

utpatantaH patantashcha plavamAnAshcha vAnarAH |
uddhunvanto.apare reNUnsamAjagmuH samantataH || 12||

sa vAnaramahAlokaH pUrNasAgarasaMnibhaH |
niveshamakarottatra sugrIvAnumate tadA || 13||

tatasteShu harIndreShu samAvRRitteShu sarvashaH |
tithau prashaste nakShatre muhUrte chAbhipUjite || 14||

tena vyUDhena sainyena lokAnudvartayanniva |
prayayau rAghavaH shrImAnsugrIvasahitastadA || 15||

mukhamAsIttu sainyasya hanUmAnmArutAtmajaH |
jaghanaM pAlayAmAsa saumitrirakutobhayaH || 16||

baddhagodhA~NgulitrANau rAghavau tatra rejatuH |
vRRitau harimahAmAtraishchandrasUryau grahairiva || 17||

prababhau harisainyaM tachChAlatAlashilAyudham |
sumahachChAlibhavanaM yathA sUryodayaM prati || 18||

nalanIlA~NgadakrAthamaindadvividapAlitA |
yayau sumahatI senA rAghavasyArthasiddhaye || 19||

vidhivatsuprashasteShu bahumUlaphaleShu cha |
prabhUtamadhumA.nseShu vArimatsu shiveShu cha || 20||

nivasantI nirAbAdhA tathaiva girisAnuShu |
upAyAddharisenA sA kShArodamatha sAgaram || 21||

dvitIyasAgaranibhaM tadbalaM bahuladhvajam |
velAvanaM samAsAdya nivAsamakarottadA || 22||

tato dAsharathiH shrImAnsugrIvaM pratyabhAShata |
madhye vAnaramukhyAnAM prAptakAlamidaM vachaH || 23||

upAyaH ko nu bhavatAM mataH sAgarala~Nghane |
iyaM cha mahatI senA sAgarashchApi dustaraH || 24||

tatrAnye vyAharanti sma vAnarAH paTumAninaH |
samarthA la~Nghane sindhorna tu kRRitsnasya vAnarAH || 25||

kechinnaubhirvyavasyanti kechIchcha vividhaiH plavaiH |
neti rAmashcha tAnsarvAnsAntvayanpratyabhAShata || 26||

shatayojanavistAraM na shaktAH sarvavAnarAH |
krAntuM toyanidhiM vIrA naiShA vo naiShThikI matiH || 27||

nAvo na santi senAyA bahvyastArayituM tathA |
vaNijAmupaghAtaM cha kathamasmadvidhashcharet || 28||

vistIrNaM chaiva naH sainyaM hanyAchChidreShu vai paraH |
plavoDupapratArashcha naivAtra mama rochate || 29||

ahaM tvimaM jalanidhiM samArapsyAmyupAyataH |
pratisheShyAmyupavasandarshayiShyati mAM tataH || 30||

na cheddarshayitA mArgaM dhakShyAmyenamahaM tataH |
mahAstrairapratihatairatyagnipavanojjvalaiH || 31||

ityuktvA sahasaumitrirupaspRRishyAtha rAghavaH |
pratishishye jalanidhiM vidhivatkushasa.nstare || 32||

sAgarastu tataH svapne darshayAmAsa rAghavam |
devo nadanadIbhartA shrImAnyAdogaNairvRRitaH || 33||

kausalyAmAtarityevamAbhAShya madhuraM vachaH |
idamityAha ratnAnAmAkaraiH shatasho vRRitaH || 34||

brUhi kiM te karomyatra sAhAyyaM puruSharShabha |
ikShvAkurasmi te j~nAtiriti rAmastamabravIt || 35||

mArgamichChAmi sainyasya dattaM nadanadIpate |
yena gatvA dashagrIvaM hanyAM paulastyapA.nsanam || 36||

yadyevaM yAchato mArgaM na pradAsyati me bhavAn |
sharaistvAM shoShayiShyAmi divyAstrapratimantritaiH || 37||

ityevaM bruvataH shrutvA rAmasya varuNAlayaH |
uvAcha vyathito vAkyamiti baddhA~njaliH sthitaH || 38||

nechChAmi pratighAtaM te nAsmi vighnakarastava |
shRRiNu chedaM vacho rAma shrutvA kartavyamAchara || 39||

yadi dAsyAmi te mArgaM sainyasya vrajato.a.aj~nayA |
anye.apyAj~nApayiShyanti mAmevaM dhanuSho balAt || 40||

asti tvatra nalo nAma vAnaraH shilpisaMmataH |
tvaShTurdevasya tanayo balavAnvishvakarmaNaH || 41||

sa yatkAShThaM tRRiNaM vApi shilAM vA kShepsyate mayi |
sarvaM taddhArayiShyAmi sa te seturbhaviShyati || 42||

ityuktvAntarhite tasminrAmo nalamuvAcha ha |
kuru setuM samudre tvaM shakto hyasi mato mama || 43||

tenopAyena kAkutsthaH setubandhamakArayat |
dashayojanavistAramAyataM shatayojanam || 44||

nalaseturiti khyAto yo.adyApi prathito bhuvi |
rAmasyAj~nAM puraskRRitya dhAryate girisaMnibhaH || 45||

tatrasthaM sa tu dharmAtmA samAgachChadvibhIShaNaH |
bhrAtA vai rAkShasendrasya chaturbhiH sachivaiH saha || 46||

pratijagrAha rAmastaM svAgatena mahAmanAH |
sugrIvasya tu sha~NkAbhUtpraNidhiH syAditi sma ha || 47||

rAghavastasya cheShTAbhiH samyakcha charite~NgitaiH |
yadA tattvena tuShTo.abhUttata enamapUjayat || 48||

sarvarAkShasarAjye chApyabhyaShi~nchadvibhIShaNam |
chakre cha mantrAnucharaM suhRRidaM lakShmaNasya cha || 49||

vibhIShaNamate chaiva so.atyakrAmanmahArNavam |
sasainyaH setunA tena mAsenaiva narAdhipa || 50||

tato gatvA samAsAdya la~NkodyAnAnyanekashaH |
bhedayAmAsa kapibhirmahAnti cha bahUni cha || 51||

tatrAstAM rAvaNAmAtyau rAkShasau shukasAraNau |
chArau vAnararUpeNa tau jagrAha vibhIShaNaH || 52||

pratipannau yadA rUpaM rAkShasaM tau nishAcharau |
darshayitvA tataH sainyaM rAmaH pashchAdavAsRRijat || 53||

niveshyopavane sainyaM tachChUraH prAj~navAnaram |
preShayAmAsa dautyena rAvaNasya tato.a~Ngadam || 54||

\hrule

\medskip
                  268
\medskip

mArkaNDeya uvAcha||

prabhUtAnnodake tasminbahumUlaphale vane |
senAM niveshya kAkutstho vidhivatparyarakShata || 1||

rAvaNashcha vidhiM chakre la~NkAyAM shAstranirmitam |
prakRRityaiva durAdharShA dRRiDhaprAkAratoraNA || 2||

agAdhatoyAH parikhA mInanakrasamAkulAH |
babhUvuH sapta durdharShAH khAdiraiH sha~NkubhishchitAH || 3||

karNATTayantradurdharShA babhUvuH sahuDopalAH |
sAshIviShaghaTAyodhAH sasarjarasapA.nsavaH || 4||

musalAlAtanArAchatomarAsiparashvadhaiH |
anvitAshcha shataghnIbhiH samadhUchChiShTamudgarAH || 5||

puradvAreShu sarveShu gulmAH sthAvaraja~NgamAH |
babhUvuH pattibahulAH prabhUtagajavAjinaH || 6||

a~Ngadastvatha la~NkAyA dvAradeshamupAgataH |
vidito rAkShasendrasya pravivesha gatavyathaH || 7||

madhye rAkShasakoTInAM bahvInAM sumahAbalaH |
shushubhe meghamAlAbhirAditya iva sa.nvRRitaH || 8||

sa samAsAdya paulastyamamAtyairabhisa.nvRRitam |
rAmasa.ndeshamAmantrya vAgmI vaktuM prachakrame || 9||

Aha tvAM rAghavo rAjankosalendro mahAyashAH |
prAptakAlamidaM vAkyaM tadAdatsva kuruShva cha || 10||

akRRitAtmAnamAsAdya rAjAnamanaye ratam |
vinashyantyanayAviShTA deshAshcha nagarANi cha || 11||

tvayaikenAparAddhaM me sItAmAharatA balAt |
vadhAyAnaparAddhAnAmanyeShAM tadbhaviShyati || 12||

ye tvayA baladarpAbhyAmAviShTena vanecharAH |
RRiShayo hi.nsitAH pUrvaM devAshchApyavamAnitAH || 13||

rAjarShayashcha nihatA rudantyashchAhRRitAH striyaH |
tadidaM samanuprAptaM phalaM tasyAnayasya te || 14||

hantAsmi tvAM sahAmAtyaM yudhyasva puruSho bhava |
pashya me dhanuSho vIryaM mAnuShasya nishAchara || 15||

muchyatAM jAnakI sItA na me mokShyasi karhichit |
arAkShasamimaM lokaM kartAsmi nishitaiH sharaiH || 16||

iti tasya bruvANasya dUtasya paruShaM vachaH |
shrutvA na mamRRiShe rAjA rAvaNaH krodhamUrChitaH || 17||

i~Ngitaj~nAstato bhartushchatvAro rajanIcharAH |
chaturShva~NgeShu jagRRihuH shArdUlamiva pakShiNaH || 18||

tA.nstathA~NgeShu sa.nsaktAna~Ngado rajanIcharAn |
AdAyaiva khamutpatya prAsAdatalamAvishat || 19||

vegenotpatatastasya petuste rajanIcharAH |
bhuvi sambhinnahRRidayAH prahAraparipIDitAH || 20||

sa mukto harmyashikharAttasmAtpunaravApatat |
la~NghayitvA purIM la~NkAM svabalasya samIpataH || 21||

kosalendramathAbhyetya sarvamAvedya chA~NgadaH |
vishashrAma sa tejasvI rAghaveNAbhinanditaH || 22||

tataH sarvAbhisAreNa harINAM vAtaraMhasAm |
bhedayAmAsa la~NkAyAH prAkAraM raghunandanaH || 23||

vibhIShaNarkShAdhipatI puraskRRityAtha lakShmaNaH |
dakShiNaM nagaradvAramavAmRRidnAddurAsadam || 24||

karabhAruNagAtrANAM harINAM yuddhashAlinAm |
koTIshatasahasreNa la~NkAmabhyapatattadA || 25||

utpatadbhiH patadbhishcha nipatadbhishcha vAnaraiH |
nAdRRishyata tadA sUryo rajasA nAshitaprabhaH || 26||

shAliprasUnasadRRishaiH shirIShakusumaprabhaiH |
taruNAdityasadRRishaiH sharagauraishcha vAnaraiH || 27||

prAkAraM dadRRishuste tu samantAtkapilIkRRitam |
rAkShasA vismitA rAjansastrIvRRiddhAH samantataH || 28||

bibhiduste maNistambhAnkarNATTashikharANi cha |
bhagnonmathitavegAni yantrANi cha vichikShipuH || 29||

parigRRihya shataghnIshcha sachakrAH sahuDopalAH |
chikShipurbhujavegena la~NkAmadhye mahAbalAH || 30||

prAkArasthAshcha ye kechinnishAcharagaNAstadA |
pradudruvuste shatashaH kapibhiH samabhidrutAH || 31||

tatastu rAjavachanAdrAkShasAH kAmarUpiNaH |
niryayurvikRRitAkArAH sahasrashatasa~NghashaH || 32||

shastravarShANi varShanto drAvayanto vanaukasaH |
prAkAraM shodhayantaste paraM vikramamAsthitAH || 33||

sa mASharAshisadRRishairbabhUva kShaNadAcharaiH |
kRRito nirvAnaro bhUyaH prAkAro bhImadarshanaiH || 34||

petuH shUlavibhinnA~NgA bahavo vAnararShabhAH |
stambhatoraNabhagnAshcha petustatra nishAcharAH || 35||

keshAkeshyabhavadyuddhaM rakShasAM vAnaraiH saha |
nakhairdantaishcha vIrANAM khAdatAM vai parasparam || 36||

niShTananto hyubhayatastatra vAnararAkShasAH |
hatA nipatitA bhUmau na mu~nchanti parasparam || 37||

rAmastu sharajAlAni vavarSha jalado yathA |
tAni la~NkAM samAsAdya jaghnustAnrajanIcharAn || 38||

saumitrirapi nArAchairdRRiDhadhanvA jitaklamaH |
AdishyAdishya durgasthAnpAtayAmAsa rAkShasAn || 39||

tataH pratyavahAro.abhUtsainyAnAM rAghavAj~nayA |
kRRite vimarde la~NkAyAM labdhalakSho jayottaraH || 40||

\hrule

\medskip
                  269
\medskip

mArkaNDeya uvAcha||

tato nivishamAnA.nstAnsainikAnrAvaNAnugAH |
abhijagmurgaNAneke pishAchakShudrarakShasAm || 1||

parvaNaH pUtano jambhaH kharaH krodhavasho hariH |
prarujashchArujashchaiva praghasashchaivamAdayaH || 2||

tato.abhipatatAM teShAmadRRishyAnAM durAtmanAm |
antardhAnavadhaM tajj~nashchakAra sa vibhIShaNaH || 3||

te dRRishyamAnA haribhirbalibhirdUrapAtibhiH |
nihatAH sarvasho rAjanmahIM jagmurgatAsavaH || 4||

amRRiShyamANaH sabalo rAvaNo niryayAvatha |
vyUhya chaushanasaM vyUhaM harInsarvAnahArayat || 5||

rAghavastvabhiniryAya vyUDhAnIkaM dashAnanam |
bArhaspatyaM vidhiM kRRitvA pratyavyUhannishAcharam || 6||

sametya yuyudhe tatra tato rAmeNa rAvaNaH |
yuyudhe lakShmaNashchaiva tathaivendrajitA saha || 7||

virUpAkSheNa sugrIvastAreNa cha nikharvaTaH |
tuNDena cha nalastatra paTushaH panasena cha || 8||

viShahyaM yaM hi yo mene sa sa tena sameyivAn |
yuyudhe yuddhavelAyAM svabAhubalamAshritaH || 9||

sa samprahAro vavRRidhe bhIrUNAM bhayavardhanaH |
lomasaMharShaNo ghoraH purA devAsure yathA || 10||

rAvaNo rAmamAnarChachChaktishUlAsivRRiShTibhiH |
nishitairAyasaistIkShNai rAvaNaM chApi rAghavaH || 11||

tathaivendrajitaM yattaM lakShmaNo marmabhedibhiH |
indrajichchApi saumitriM bibheda bahubhiH sharaiH || 12||

vibhIShaNaH prahastaM cha prahastashcha vibhIShaNam |
khagapatraiH sharaistIkShNairabhyavarShadgatavyathaH || 13||

teShAM balavatAmAsInmahAstrANAM samAgamaH |
vivyathuH sakalA yena trayo lokAshcharAcharAH || 14||

\hrule

\medskip
                  270
\medskip

mArkaNDeya uvAcha||

tataH prahastaH sahasA samabhyetya vibhIShaNam |
gadayA tADayAmAsa vinadya raNakarkashaH || 1||

sa tayAbhihato dhImAngadayA bhImavegayA |
nAkampata mahAbAhurhimavAniva susthiraH || 2||

tataH pragRRihya vipulAM shataghaNTAM vibhIShaNaH |
abhimantrya mahAshaktiM chikShepAsya shiraH prati || 3||

patantyA sa tayA vegAdrAkShaso.ashaninAdayA |
hRRitottamA~Ngo dadRRishe vAtarugNa iva drumaH || 4||

taM dRRiShTvA nihataM sa~Nkhye prahastaM kShaNadAcharam |
abhidudrAva dhUmrAkSho vegena mahatA kapIn || 5||

tasya meghopamaM sainyamApatadbhImadarshanam |
dRRiShTvaiva sahasA dIrNA raNe vAnarapu~NgavAH || 6||

tatastAnsahasA dIrNAndRRiShTvA vAnarapu~NgavAn |
niryAya kapishArdUlo hanUmAnparyavasthitaH || 7||

taM dRRiShTvAvasthitaM sa~Nkhye harayaH pavanAtmajam |
vegena mahatA rAjansaMnyavartanta sarvashaH || 8||

tataH shabdo mahAnAsIttumulo lomaharShaNaH |
rAmarAvaNasainyAnAmanyonyamabhidhAvatAm || 9||

tasminpravRRitte sa~NgrAme ghore rudhirakardame |
dhUmrAkShaH kapisainyaM taddrAvayAmAsa patribhiH || 10||

taM rAkShasamahAmAtramApatantaM sapatnajit |
tarasA pratijagrAha hanUmAnpavanAtmajaH || 11||

tayoryuddhamabhUdghoraM harirAkShasavIrayoH |
jigIShatoryudhAnyonyamindraprahlAdayoriva || 12||

gadAbhiH parighaishchaiva rAkShaso jaghnivAnkapim |
kapishcha jaghnivAnrakShaH saskandhaviTapairdrumaiH || 13||

tatastamatikAyena sAshvaM sarathasArathim |
dhUmrAkShamavadhIddhImAnhanUmAnmArutAtmajaH || 14||

tatastaM nihataM dRRiShTvA dhUmrAkShaM rAkShasottamam |
harayo jAtavisrambhA jaghnurabhyetya sainikAn || 15||

te vadhyamAnA balibhirharibhirjitakAshibhiH |
rAkShasA bhagnasa~NkalpA la~NkAmabhyapatanbhayAt || 16||

te.abhipatya puraM bhagnA hatasheShA nishAcharAH |
sarvaM rAj~ne yathAvRRittaM rAvaNAya nyavedayan || 17||

shrutvA tu rAvaNastebhyaH prahastaM nihataM yudhi |
dhUmrAkShaM cha maheShvAsaM sasainyaM vAnararShabhaiH || 18||

sudIrghamiva niHshvasya samutpatya varAsanAt |
uvAcha kumbhakarNasya karmakAlo.ayamAgataH || 19||

ityevamuktvA vividhairvAditraiH sumahAsvanaiH |
shayAnamatinidrAluM kumbhakarNamabodhayat || 20||

prabodhya mahatA chainaM yatnenAgatasAdhvasaH |
svasthamAsInamavyagraM vinidraM rAkShasAdhipaH || 21||

tato.abravIddashagrIvaH kumbhakarNaM mahAbalam || 21||

dhanyo.asi yasya te nidrA kumbhakarNeyamIdRRishI |
ya imaM dAruNaM kAlaM na jAnIShe mahAbhayam || 22||

eSha tIrtvArNavaM rAmaH setunA haribhiH saha |
avamanyeha naH sarvAnkaroti kadanaM mahat || 23||

mayA hyapahRRitA bhAryA sItA nAmAsya jAnakI |
tAM mokShayiShurAyAto baddhvA setuM mahArNave || 24||

tena chaiva prahastAdirmahAnnaH svajano hataH |
tasya nAnyo nihantAsti tvadRRite shatrukarshana || 25||

sa da.nshito.abhiniryAya tvamadya balinAM vara |
rAmAdInsamare sarvA~njahi shatrUnari.ndama || 26||

dUShaNAvarajau chaiva vajravegapramAthinau |
tau tvAM balena mahatA sahitAvanuyAsyataH || 27||

ityuktvA rAkShasapatiH kumbhakarNaM tarasvinam |
sa.ndideshetikartavye vajravegapramAthinau || 28||

tathetyuktvA tu tau vIrau rAvaNaM dUShaNAnujau |
kumbhakarNaM puraskRRitya tUrNaM niryayatuH purAt || 29||

\hrule

\medskip
                  271
\medskip

mArkaNDeya uvAcha||

tato viniryAya purAtkumbhakarNaH sahAnugaH |
apashyatkapisainyaM tajjitakAshyagrataH sthitam || 1||

tamabhyetyAshu harayaH parivArya samantataH |
abhyaghna.nshcha mahAkAyairbahubhirjagatIruhaiH || 2||

karajairatuda.nshchAnye vihAya bhayamuttamam || 2||

bahudhA yudhyamAnAste yuddhamArgaiH plava~NgamAH |
nAnApraharaNairbhImaM rAkShasendramatADayan || 3||

sa tADyamAnaH prahasanbhakShayAmAsa vAnarAn |
panasaM cha gavAkShaM cha vajrabAhuM cha vAnaram || 4||

taddRRiShTvA vyathanaM karma kumbhakarNasya rakShasaH |
udakroshanparitrastAstAraprabhRRitayastadA || 5||

taM tAramuchchaiH kroshantamanyA.nshcha hariyUthapAn |
abhidudrAva sugrIvaH kumbhakarNamapetabhIH || 6||

tato.abhipatya vegena kumbhakarNaM mahAmanAH |
shAlena jaghnivAnmUrdhni balena kapiku~njaraH || 7||

sa mahAtmA mahAvegaH kumbhakarNasya mUrdhani |
bibheda shAlaM sugrIvo na chaivAvyathayatkapiH || 8||

tato vinadya prahasa~nshAlasparshavibodhitaH |
dorbhyAmAdAya sugrIvaM kumbhakarNo.aharadbalAt || 9||

hriyamANaM tu sugrIvaM kumbhakarNena rakShasA |
avekShyAbhyadravadvIraH saumitrirmitranandanaH || 10||

so.abhipatya mahAvegaM rukmapu~NkhaM mahAsharam |
prAhiNotkumbhakarNAya lakShmaNaH paravIrahA || 11||

sa tasya dehAvaraNaM bhittvA dehaM cha sAyakaH |
jagAma dArayanbhUmiM rudhireNa samukShitaH || 12||

tathA sa bhinnahRRidayaH samutsRRijya kapIshvaram |
kumbhakarNo maheShvAsaH pragRRihItashilAyudhaH || 13||

abhidudrAva saumitrimudyamya mahatIM shilAm || 13||

tasyAbhidravatastUrNaM kShurAbhyAmuchChritau karau |
chichCheda nishitAgrAbhyAM sa babhUva chaturbhujaH || 14||

tAnapyasya bhujAnsarvAnpragRRihItashilAyudhAn |
kShuraishchichCheda laghvastraM saumitriH pratidarshayan || 15||

sa babhUvAtikAyashcha bahupAdashirobhujaH |
taM brahmAstreNa saumitrirdadAhAdrichayopamam || 16||

sa papAta mahAvIryo divyAstrAbhihato raNe |
mahAshanivinirdagdhaH pAdapo.a~NkuravAniva || 17||

taM dRRiShTvA vRRitrasa~NkAshaM kumbhakarNaM tarasvinam |
gatAsuM patitaM bhUmau rAkShasAH prAdravanbhayAt || 18||

tathA tAndravato yodhAndRRiShTvA tau dUShaNAnujau |
avasthApyAtha saumitriM sa~NkruddhAvabhyadhAvatAm || 19||

tAvAdravantau sa~Nkruddhau vajravegapramAthinau |
pratijagrAha saumitrirvinadyobhau patatribhiH || 20||

tataH sutumulaM yuddhamabhavallomaharShaNam |
dUShaNAnujayoH pArtha lakShmaNasya cha dhImataH || 21||

mahatA sharavarSheNa rAkShasau so.abhyavarShata |
tau chApi vIrau sa~NkruddhAvubhau tau samavarShatAm || 22||

muhUrtamevamabhavadvajravegapramAthinoH |
saumitreshcha mahAbAhoH samprahAraH sudAruNaH || 23||

athAdrishRRi~NgamAdAya hanUmAnmArutAtmajaH |
abhidrutyAdade prANAnvajravegasya rakShasaH || 24||

nIlashcha mahatA grAvNA dUShaNAvarajaM hariH |
pramAthinamabhidrutya pramamAtha mahAbalaH || 25||

tataH prAvartata punaH sa~NgrAmaH kaTukodayaH |
rAmarAvaNasainyAnAmanyonyamabhidhAvatAm || 26||

shatasho nairRRitAnvanyA jaghnurvanyA.nshcha nairRRitAH |
nairRRitAstatra vadhyante prAyasho na tu vAnarAH || 27||

\hrule

\medskip
                  272
\medskip

mArkaNDeya uvAcha||

tataH shrutvA hataM sa~Nkhye kumbhakarNaM sahAnugam |
prahastaM cha maheShvAsaM dhUmrAkShaM chAtitejasam || 1||

putramindrajitaM shUraM rAvaNaH pratyabhAShata |
jahi rAmamamitraghna sugrIvaM cha salakShmaNam || 2||

tvayA hi mama satputra yasho dIptamupArjitam |
jitvA vajradharaM sa~Nkhye sahasrAkShaM shachIpatim || 3||

antarhitaH prakAsho vA divyairdattavaraiH sharaiH |
jahi shatrUnamitraghna mama shastrabhRRitAM vara || 4||

rAmalakShmaNasugrIvAH sharasparshaM na te.anagha |
samarthAH pratisa.nsoDhuM kutastadanuyAyinaH || 5||

akRRitA yA prahastena kumbhakarNena chAnagha |
kharasyApachitiH sa~Nkhye tAM gachChasva mahAbhuja || 6||

tvamadya nishitairbANairhatvA shatrUnsasainikAn |
pratinandaya mAM putra purA baddhveva vAsavam || 7||

ityuktaH sa tathetyuktvA rathamAsthAya da.nshitaH |
prayayAvindrajidrAja.nstUrNamAyodhanaM prati || 8||

tatra vishrAvya vispaShTaM nAma rAkShasapu~NgavaH |
AhvayAmAsa samare lakShmaNaM shubhalakShaNam || 9||

taM lakShmaNo.apyabhyadhAvatpragRRihya sasharaM dhanuH |
trAsaya.nstalaghoSheNa siMhaH kShudramRRigaM yathA || 10||

tayoH samabhavadyuddhaM sumahajjayagRRiddhinoH |
divyAstraviduShostIvramanyonyaspardhinostadA || 11||

rAvaNistu yadA nainaM visheShayati sAyakaiH |
tato gurutaraM yatnamAtiShThadbalinAM varaH || 12||

tata enaM mahAvegairardayAmAsa tomaraiH |
tAnAgatAnsa chichCheda saumitrirnishitaiH sharaiH || 13||

te nikRRittAH sharaistIkShNairnyapatanvasudhAtale || 13||

tama~Ngado vAlisutaH shrImAnudyamya pAdapam |
abhidrutya mahAvegastADayAmAsa mUrdhani || 14||

tasyendrajidasambhrAntaH prAsenorasi vIryavAn |
prahartumaichChattaM chAsya prAsaM chichCheda lakShmaNaH || 15||

tamabhyAshagataM vIrama~NgadaM rAvaNAtmajaH |
gadayAtADayatsavye pArshve vAnarapu~Ngavam || 16||

tamachintya prahAraM sa balavAnvAlinaH sutaH |
sasarjendrajitaH krodhAchChAlaskandhamamitrajit || 17||

so.a~Ngadena ruShotsRRiShTo vadhAyendrajitastaruH |
jaghAnendrajitaH pArtha rathaM sAshvaM sasArathim || 18||

tato hatAshvAtpraskandya rathAtsa hatasArathiH |
tatraivAntardadhe rAjanmAyayA rAvaNAtmajaH || 19||

antarhitaM viditvA taM bahumAyaM cha rAkShasam |
rAmastaM deshamAgamya tatsainyaM paryarakShata || 20||

sa rAmamuddishya sharaistato dattavaraistadA |
vivyAdha sarvagAtreShu lakShmaNaM cha mahAratham || 21||

tamadRRishyaM sharaiH shUrau mAyayAntarhitaM tadA |
yodhayAmAsaturubhau rAvaNiM rAmalakShmaNau || 22||

sa ruShA sarvagAtreShu tayoH puruShasiMhayoH |
vyasRRijatsAyakAnbhUyaH shatasho.atha sahasrashaH || 23||

tamadRRishyaM vichinvantaH sRRijantamanishaM sharAn |
harayo vivishurvyoma pragRRihya mahatIH shilAH || 24||

tA.nshcha tau chApyadRRishyaH sa sharairvivyAdha rAkShasaH |
sa bhRRishaM tADayanvIro rAvaNirmAyayAvRRitaH || 25||

tau sharairAchitau vIrau bhrAtarau rAmalakShmaNau |
petaturgaganAdbhUmiM sUryAchandramasAviva || 26||

\hrule

\medskip
                  273
\medskip

mArkaNDeya uvAcha||

tAvubhau patitau dRRiShTvA bhrAtarAvamitaujasau |
babandha rAvaNirbhUyaH sharairdattavaraistadA || 1||

tau vIrau sharajAlena baddhAvindrajitA raNe |
rejatuH puruShavyAghrau shakuntAviva pa~njare || 2||

tau dRRiShTvA patitau bhUmau shatashaH sAyakaishchitau |
sugrIvaH kapibhiH sArdhaM parivArya tataH sthitaH || 3||

suSheNamaindadvividaiH kumudenA~Ngadena cha |
hanUmannIlatAraishcha nalena cha kapIshvaraH || 4||

tatastaM deshamAgamya kRRitakarmA vibhIShaNaH |
bodhayAmAsa tau vIrau praj~nAstreNa prabodhitau || 5||

vishalyau chApi sugrIvaH kShaNenobhau chakAra tau |
vishalyayA mahauShadhyA divyamantraprayuktayA || 6||

tau labdhasa~nj~nau nRRivarau vishalyAvudatiShThatAm |
gatatandrIklamau chAstAM kShaNenobhau mahArathau || 7||

tato vibhIShaNaH pArtha rAmamikShvAkunandanam |
uvAcha vijvaraM dRRiShTvA kRRitA~njaliridaM vachaH || 8||

ayamambho gRRihItvA tu rAjarAjasya shAsanAt |
guhyako.abhyAgataH shvetAttvatsakAshamari.ndama || 9||

idamambhaH kuberaste mahArAjaH prayachChati |
antarhitAnAM bhUtAnAM darshanArthaM parantapa || 10||

anena spRRiShTanayano bhUtAnyantarhitAnyuta |
bhavAndrakShyati yasmai cha bhavAnetatpradAsyati || 11||

tatheti rAmastadvAri pratigRRihyAtha satkRRitam |
chakAra netrayoH shauchaM lakShmaNashcha mahAmanAH || 12||

sugrIvajAmbavantau cha hanUmAna~NgadastathA |
maindadvividanIlAshcha prAyaH plavagasattamAH || 13||

tathA samabhavachchApi yaduvAcha vibhIShaNaH |
kShaNenAtIndriyANyeShAM chakShUMShyAsanyudhiShThira || 14||

indrajitkRRitakarmA tu pitre karma tadAtmanaH |
nivedya punarAgachChattvarayAjishiraH prati || 15||

tamApatantaM sa~NkruddhaM punareva yuyutsayA |
abhidudrAva saumitrirvibhIShaNamate sthitaH || 16||

akRRitAhnikamevainaM jighA.nsurjitakAshinam |
sharairjaghAna sa~NkruddhaH kRRitasa~nj~no.atha lakShmaNaH || 17||

tayoH samabhavadyuddhaM tadAnyonyaM jigIShatoH |
atIva chitramAshcharyaM shakraprahlAdayoriva || 18||

avidhyadindrajittIkShNaiH saumitriM marmabhedibhiH |
saumitrishchAnalasparshairavidhyadrAvaNiM sharaiH || 19||

saumitrisharasa.nsparshAdrAvaNiH krodhamUrChitaH |
asRRijallakShmaNAyAShTau sharAnAshIviShopamAn || 20||

tasyAsUnpAvakasparshaiH saumitriH patribhistribhiH |
yathA niraharadvIrastanme nigadataH shRRiNu || 21||

ekenAsya dhanuShmantaM bAhuM dehAdapAtayat |
dvitIyena sanArAchaM bhujaM bhUmau nyapAtayat || 22||

tRRitIyena tu bANena pRRithudhAreNa bhAsvatA |
jahAra sunasaM chAru shiro bhrAjiShNukuNDalam || 23||

vinikRRittabhujaskandhaM kabandhaM bhImadarshanam |
taM hatvA sUtamapyastrairjaghAna balinAM varaH || 24||

la~NkAM praveshayAmAsurvAjinastaM rathaM tadA |
dadarsha rAvaNastaM cha rathaM putravinAkRRitam || 25||

sa putraM nihataM dRRiShTvA trAsAtsambhrAntalochanaH |
rAvaNaH shokamohArto vaidehIM hantumudyataH || 26||

ashokavanikAsthAM tAM rAmadarshanalAlasAm |
khaDgamAdAya duShTAtmA javenAbhipapAta ha || 27||

taM dRRiShTvA tasya durbuddheravindhyaH pApanishchayam |
shamayAmAsa sa~NkruddhaM shrUyatAM yena hetunA || 28||

mahArAjye sthito dIpte na striyaM hantumarhasi |
hataivaiShA yadA strI cha bandhanasthA cha te gRRihe || 29||

na chaiShA dehabhedena hatA syAditi me matiH |
jahi bhartAramevAsyA hate tasminhatA bhavet || 30||

na hi te vikrame tulyaH sAkShAdapi shatakratuH |
asakRRiddhi tvayA sendrAstrAsitAstridashA yudhi || 31||

evaM bahuvidhairvAkyairavindhyo rAvaNaM tadA |
kruddhaM sa.nshamayAmAsa jagRRihe cha sa tadvachaH || 32||

niryANe sa matiM kRRitvA nidhAyAsiM kShapAcharaH |
Aj~nApayAmAsa tadA ratho me kalpyatAmiti || 33||

\hrule

\medskip
                  274
\medskip

mArkaNDeya uvAcha||

tataH kruddho dashagrIvaH priye putre nipAtite |
niryayau rathamAsthAya hemaratnavibhUShitam || 1||

sa.nvRRito rAkShasairghorairvividhAyudhapANibhiH |
abhidudrAva rAmaM sa pothayanhariyUthapAn || 2||

tamAdravantaM sa~NkruddhaM maindanIlanalA~NgadAH |
hanUmA~njAmbavA.nshchaiva sasainyAH paryavArayan || 3||

te dashagrIvasainyaM tadRRikShavAnarayUthapAH |
drumairvidhva.nsayAM chakrurdashagrIvasya pashyataH || 4||

tataH svasainyamAlokya vadhyamAnamarAtibhiH |
mAyAvI vyadadhAnmAyAM rAvaNo rAkShaseshvaraH || 5||

tasya dehAdviniShkrAntAH shatasho.atha sahasrashaH |
rAkShasAH pratyadRRishyanta sharashaktyRRiShTipANayaH || 6||

tAnrAmo jaghnivAnsarvAndivyenAstreNa rAkShasAn |
atha bhUyo.api mAyAM sa vyadadhAdrAkShasAdhipaH || 7||

kRRitvA rAmasya rUpANi lakShmaNasya cha bhArata |
abhidudrAva rAmaM cha lakShmaNaM cha dashAnanaH || 8||

tataste rAmamarChanto lakShmaNaM cha kShapAcharAH |
abhipetustadA rAjanpragRRihItochchakArmukAH || 9||

tAM dRRiShTvA rAkShasendrasya mAyAmikShvAkunandanaH |
uvAcha rAmaM saumitrirasambhrAnto bRRihadvachaH || 10||

jahImAnrAkShasAnpApAnAtmanaH pratirUpakAn |
jaghAna rAmastA.nshchAnyAnAtmanaH pratirUpakAn || 11||

tato haryashvayuktena rathenAdityavarchasA |
upatasthe raNe rAmaM mAtaliH shakrasArathiH || 12||

mAtaliruvAcha||

ayaM haryashvayugjaitro maghonaH syandanottamaH |
anena shakraH kAkutstha samare daityadAnavAn || 13||

shatashaH puruShavyAghra rathodAreNa jaghnivAn || 13||

tadanena naravyAghra mayA yattena sa.nyuge |
syandanena jahi kShipraM rAvaNaM mA chiraM kRRithAH || 14||

ityukto rAghavastathyaM vacho.asha~Nkata mAtaleH |
mAyeyaM rAkShasasyeti tamuvAcha vibhIShaNaH || 15||

neyaM mAyA naravyAghra rAvaNasya durAtmanaH |
tadAtiShTha rathaM shIghramimamaindraM mahAdyute || 16||

tataH prahRRiShTaH kAkutsthastathetyuktvA vibhIShaNam |
rathenAbhipapAtAshu dashagrIvaM ruShAnvitaH || 17||

hAhAkRRitAni bhUtAni rAvaNe samabhidrute |
siMhanAdAH sapaTahA divi divyAshcha nAnadan || 18||

sa rAmAya mahAghoraM visasarja nishAcharaH |
shUlamindrAshaniprakhyaM brahmadaNDamivodyatam || 19||

tachChUlamantarA rAmashchichCheda nishitaiH sharaiH |
taddRRiShTvA duShkaraM karma rAvaNaM bhayamAvishat || 20||

tataH kruddhaH sasarjAshu dashagrIvaH shitA~nsharAn |
sahasrAyutasho rAme shastrANi vividhAni cha || 21||

tato bhushuNDIH shUlA.nshcha musalAni parashvadhAn |
shaktIshcha vividhAkArAH shataghnIshcha shitakShurAH || 22||

tAM mAyAM vikRRitAM dRRiShTvA dashagrIvasya rakShasaH |
bhayAtpradudruvuH sarve vAnarAH sarvatodisham || 23||

tataH supatraM sumukhaM hemapu~NkhaM sharottamam |
tUNAdAdAya kAkutstho brahmAstreNa yuyoja ha || 24||

taM bANavaryaM rAmeNa brahmAstreNAbhimantritam |
jahRRiShurdevagandharvA dRRiShTvA shakrapurogamAH || 25||

alpAvasheShamAyushcha tato.amanyanta rakShasaH |
brahmAstrodIraNAchChatrordevagandharvakiMnarAH || 26||

tataH sasarja taM rAmaH sharamapratimaujasam |
rAvaNAntakaraM ghoraM brahmadaNDamivodyatam || 27||

sa tena rAkShasashreShThaH sarathaH sAshvasArathiH |
prajajvAla mahAjvAlenAgninAbhipariShkRRitaH || 28||

tataH prahRRiShTAstridashAH sagandharvAH sachAraNAH |
nihataM rAvaNaM dRRiShTvA rAmeNAkliShTakarmaNA || 29||

tatyajustaM mahAbhAgaM pa~ncha bhUtAni rAvaNam |
bhra.nshitaH sarvalokeShu sa hi brahmAstratejasA || 30||

sharIradhAtavo hyasya mA.nsaM rudhirameva cha |
neshurbrahmAstranirdagdhA na cha bhasmApyadRRishyata || 31||

\hrule

\medskip
                  275
\medskip

mArkaNDeya uvAcha||

sa hatvA rAvaNaM kShudraM rAkShasendraM suradviSham |
babhUva hRRiShTaH sasuhRRidrAmaH saumitriNA saha || 1||

tato hate dashagrIve devAH sarShipurogamAH |
AshIrbhirjayayuktAbhirAnarchustaM mahAbhujam || 2||

rAmaM kamalapatrAkShaM tuShTuvuH sarvadevatAH |
gandharvAH puShpavarShaishcha vAgbhishcha tridashAlayAH || 3||

pUjayitvA yathA rAmaM pratijagmuryathAgatam |
tanmahotsavasa~NkAshamAsIdAkAshamachyuta || 4||

tato hatvA dashagrIvaM la~NkAM rAmo mahAyashAH |
vibhIShaNAya pradadau prabhuH parapura~njayaH || 5||

tataH sItAM puraskRRitya vibhIShaNapuraskRRitAm |
avindhyo nAma supraj~no vRRiddhAmAtyo viniryayau || 6||

uvAcha cha mahAtmAnaM kAkutsthaM dainyamAsthitam |
pratIchCha devIM sadvRRittAM mahAtma~njAnakImiti || 7||

etachChrutvA vachastasmAdavatIrya rathottamAt |
bAShpeNApihitAM sItAM dadarshekShvAkunandanaH || 8||

tAM dRRiShTvA chArusarvA~NgIM yAnasthAM shokakarshitAm |
malopachitasarvA~NgIM jaTilAM kRRiShNavAsasam || 9||

uvAcha rAmo vaidehIM parAmarshavisha~NkitaH |
gachCha vaidehi muktA tvaM yatkAryaM tanmayA kRRitam || 10||

mAmAsAdya patiM bhadre na tvaM rAkShasaveshmani |
jarAM vrajethA iti me nihato.asau nishAcharaH || 11||

kathaM hyasmadvidho jAtu jAnandharmavinishchayam |
parahastagatAM nArIM muhUrtamapi dhArayet || 12||

suvRRittAmasuvRRittAM vApyahaM tvAmadya maithili |
notsahe paribhogAya shvAvalIDhaM haviryathA || 13||

tataH sA sahasA bAlA tachChrutvA dAruNaM vachaH |
papAta devI vyathitA nikRRittA kadalI yathA || 14||

yo hyasyA harShasambhUto mukharAgastadAbhavat |
kShaNena sa punarbhraShTo niHshvAsAdiva darpaNe || 15||

tataste harayaH sarve tachChrutvA rAmabhAShitam |
gatAsukalpA nishcheShTA babhUvuH sahalakShmaNAH || 16||

tato devo vishuddhAtmA vimAnena chaturmukhaH |
pitAmaho jagatsraShTA darshayAmAsa rAghavam || 17||

shakrashchAgnishcha vAyushcha yamo varuNa eva cha |
yakShAdhipashcha bhagavA.nstathA saptarShayo.amalAH || 18||

rAjA dasharathashchaiva divyabhAsvaramUrtimAn |
vimAnena mahArheNa ha.nsayuktena bhAsvatA || 19||

tato.antarikShaM tatsarvaM devagandharvasa~Nkulam |
shushubhe tArakAchitraM sharadIva nabhastalam || 20||

tata utthAya vaidehi teShAM madhye yashasvinI |
uvAcha vAkyaM kalyANI rAmaM pRRithulavakShasam || 21||

rAjaputra na te kopaM karomi viditA hi me |
gatiH strINAM narANAM cha shRRiNu chedaM vacho mama || 22||

antashcharati bhUtAnAM mAtarishvA sadAgatiH |
sa me vimu~nchatu prANAnyadi pApaM charAmyaham || 23||

agnirApastathAkAshaM pRRithivI vAyureva cha |
vimu~nchantu mama prANAnyadi pApaM charAmyaham || 24||

tato.antarikShe vAgAsItsarvA vishrAvayandishaH |
puNyA saMharShaNI teShAM vAnarANAM mahAtmanAm || 25||

vAyuruvAcha||

bho bho rAghava satyaM vai vAyurasmi sadAgatiH |
apApA maithilI rAjansa~NgachCha saha bhAryayA || 26||

agniruvAcha||

ahamantaHsharIrastho bhUtAnAM raghunandana |
susUkShmamapi kAkutstha maithilI nAparAdhyati || 27||

varuNa uvAcha||

rasA vai matprasUtA hi bhUtadeheShu rAghava |
ahaM vai tvAM prabravImi maithilI pratigRRihyatAm || 28||

brahmovAcha||

putra naitadihAshcharyaM tvayi rAjarShidharmiNi |
sAdho sadvRRittamArgasthe shRRiNu chedaM vacho mama || 29||

shatrureSha tvayA vIra devagandharvabhoginAm |
yakShANAM dAnavAnAM cha maharShINAM cha pAtitaH || 30||

avadhyaH sarvabhUtAnAM matprasAdAtpurAbhavat |
kasmAchchitkAraNAtpApaH ka~nchitkAlamupekShitaH || 31||

vadhArthamAtmanastena hRRitA sItA durAtmanA |
nalakUbarashApena rakShA chAsyAH kRRitA mayA || 32||

yadi hyakAmAmAsevetstriyamanyAmapi dhruvam |
shatadhAsya phaleddeha ityuktaH so.abhavatpurA || 33||

nAtra sha~NkA tvayA kAryA pratIchChemAM mahAdyute |
kRRitaM tvayA mahatkAryaM devAnAmamaraprabha || 34||

dasharatha uvAcha||

prIto.asmi vatsa bhadraM te pitA dasharatho.asmi te |
anujAnAmi rAjyaM cha prashAdhi puruShottama || 35||

rAma uvAcha||

abhivAdaye tvAM rAjendra yadi tvaM janako mama |
gamiShyAmi purIM ramyAmayodhyAM shAsanAttava || 36||

mArkaNDeya uvAcha||

tamuvAcha pitA bhUyaH prahRRiShTo manujAdhipa |
gachChAyodhyAM prashAdhi tvaM rAma raktAntalochana || 37||

tato devAnnamaskRRitya suhRRidbhirabhinanditaH |
mahendra iva paulomyA bhAryayA sa sameyivAn || 38||

tato varaM dadau tasmai avindhyAya parantapaH |
trijaTAM chArthamAnAbhyAM yojayAmAsa rAkShasIm || 39||

tamuvAcha tato brahmA devaiH shakramukhairvRRitaH |
kausalyAmAtariShTA.nste varAnadya dadAni kAn || 40||

vavre rAmaH sthitiM dharme shatrubhishchAparAjayam |
rAkShasairnihatAnAM cha vAnarANAM samudbhavam || 41||

tataste brahmaNA prokte tatheti vachane tadA |
samuttasthurmahArAja vAnarA labdhachetasaH || 42||

sItA chApi mahAbhAgA varaM hanumate dadau |
rAmakIrtyA samaM putra jIvitaM te bhaviShyati || 43||

divyAstvAmupabhogAshcha matprasAdakRRitAH sadA |
upasthAsyanti hanumanniti sma harilochana || 44||

tataste prekShamANAnAM teShAmakliShTakarmaNAm |
antardhAnaM yayurdevAH sarve shakrapurogamAH || 45||

dRRiShTvA tu rAmaM jAnakyA sametaM shakrasArathiH |
uvAcha paramaprItaH suhRRinmadhya idaM vachaH || 46||

devagandharvayakShANAM mAnuShAsurabhoginAm |
apanItaM tvayA duHkhamidaM satyaparAkrama || 47||

sadevAsuragandharvA yakSharAkShasapannagAH |
kathayiShyanti lokAstvAM yAvadbhUmirdhariShyati || 48||

ityevamuktvAnuj~nApya rAmaM shastrabhRRitAM varam |
sampUjyApAkramattena rathenAdityavarchasA || 49||

tataH sItAM puraskRRitya rAmaH saumitriNA saha |
sugrIvapramukhaishchaiva sahitaH sarvavAnaraiH || 50||

vidhAya rakShAM la~NkAyAM vibhIShaNapuraskRRitaH |
santatAra punastena setunA makarAlayam || 51||

puShpakeNa vimAnena khechareNa virAjatA |
kAmagena yathA mukhyairamAtyaiH sa.nvRRito vashI || 52||

tatastIre samudrasya yatra shishye sa pArthivaH |
tatraivovAsa dharmAtmA sahitaH sarvavAnaraiH || 53||

athainAnrAghavaH kAle samAnIyAbhipUjya cha |
visarjayAmAsa tadA ratnaiH santoShya sarvashaH || 54||

gateShu vAnarendreShu gopuchCharkSheShu teShu cha |
sugrIvasahito rAmaH kiShkindhAM punarAgamat || 55||

vibhIShaNenAnugataH sugrIvasahitastadA |
puShpakeNa vimAnena vaidehyA darshayanvanam || 56||

kiShkindhAM tu samAsAdya rAmaH praharatAM varaH |
a~NgadaM kRRitakarmANaM yauvarAjye.abhyaShechayat || 57||

tatastaireva sahito rAmaH saumitriNA saha |
yathAgatena mArgeNa prayayau svapuraM prati || 58||

ayodhyAM sa samAsAdya purIM rAShTrapatistataH |
bharatAya hanUmantaM dUtaM prasthApayattadA || 59||

lakShayitve~NgitaM sarvaM priyaM tasmai nivedya cha |
vAyuputre punaH prApte nandigrAmamupAgamat || 60||

sa tatra maladigdhA~NgaM bharataM chIravAsasam |
agrataH pAduke kRRitvA dadarshAsInamAsane || 61||

sametya bharatenAtha shatrughnena cha vIryavAn |
rAghavaH sahasaumitrirmumude bharatarShabha || 62||

tathA bharatashatrughnau sametau guruNA tadA |
vaidehyA darshanenobhau praharShaM samavApatuH || 63||

tasmai tadbharato rAjyamAgatAyAbhisatkRRitam |
nyAsaM niryAtayAmAsa yuktaH paramayA mudA || 64||

tatastaM vaiShNave shUraM nakShatre.abhimate.ahani |
vasiShTho vAmadevashcha sahitAvabhyaShi~nchatAm || 65||

so.abhiShiktaH kapishreShThaM sugrIvaM sasuhRRijjanam |
vibhIShaNaM cha paulastyamanvajAnAdgRRihAnprati || 66||

abhyarchya vividhai ratnaiH prItiyuktau mudA yutau |
samAdhAyetikartavyaM duHkhena visasarja ha || 67||

puShpakaM cha vimAnaM tatpUjayitvA sa rAghavaH |
prAdAdvaishravaNAyaiva prItyA sa raghunandanaH || 68||

tato devarShisahitaH saritaM gomatImanu |
dashAshvamedhAnAjahre jArUthyAnsa nirargalAn || 69||

\hrule

\medskip
                  276
\medskip

mArkaNDeya uvAcha||

evametanmahAbAho rAmeNAmitatejasA |
prAptaM vyasanamatyugraM vanavAsakRRitaM purA || 1||

mA shuchaH puruShavyAghra kShatriyo.asi parantapa |
bAhuvIryAshraye mArge vartase dIptanirNaye || 2||

na hi te vRRijinaM ki~nchiddRRishyate paramaNvapi |
asminmArge viShIdeyuH sendrA api surAsurAH || 3||

saMhatya nihato vRRitro marudbhirvajrapANinA |
namuchishchaiva durdharSho dIrghajihvA cha rAkShasI || 4||

sahAyavati sarvArthAH santiShThantIha sarvashaH |
kiM nu tasyAjitaM sa~Nkhye bhrAtA yasya dhana~njayaH || 5||

ayaM cha balinAM shreShTho bhImo bhImaparAkramaH |
yuvAnau cha maheShvAsau yamau mAdravatIsutau || 6||

ebhiH sahAyaiH kasmAttvaM viShIdasi parantapa || 6||

ya ime vajriNaH senAM jayeyuH samarudgaNAm |
tvamapyebhirmaheShvAsaiH sahAyairdevarUpibhiH || 7||

vijeShyasi raNe sarvAnamitrAnbharatarShabha || 7||

itashcha tvamimAM pashya saindhavena durAtmanA |
balinA vIryamattena hRRitAmebhirmahAtmabhiH || 8||

AnItAM draupadIM kRRiShNAM kRRitvA karma suduShkaram |
jayadrathaM cha rAjAnaM vijitaM vashamAgatam || 9||

asahAyena rAmeNa vaidehI punarAhRRitA |
hatvA sa~Nkhye dashagrIvaM rAkShasaM bhImavikramam || 10||

yasya shAkhAmRRigA mitrA RRikShAH kAlamukhAstathA |
jAtyantaragatA rAjannetadbuddhyAnuchintaya || 11||

tasmAttvaM kurushArdUla mA shucho bharatarShabha |
tvadvidhA hi mahAtmAno na shochanti parantapa || 12||

vaishampAyana uvAcha||

evamAshvAsito rAjA mArkaNDeyena dhImatA |
tyaktvA duHkhamadInAtmA punarevedamabravIt || 13||

\hrule

\medskip
              sAvitryupAkhyAnam.h
                  277
\medskip

yudhiShThira uvAcha||

nAtmAnamanushochAmi nemAnbhrAtR^InmahAmune |
haraNaM chApi rAjyasya yathemAM drupadAtmajAm || 1||

dyUte durAtmabhiH kliShTAH kRRiShNayA tAritA vayam |
jayadrathena cha punarvanAdapahRRitA balAt || 2||

asti sImantinI kAchiddRRiShTapUrvAtha vA shrutA |
pativratA mahAbhAgA yatheyaM drupadAtmajA || 3||

mArkaNDeya uvAcha||

shRRiNu rAjankulastrINAM mahAbhAgyaM yudhiShThira |
sarvametadyathA prAptaM sAvitryA rAjakanyayA || 4||

AsInmadreShu dharmAtmA rAjA paramadhArmikaH |
brahmaNyashcha sharaNyashcha satyasandho jitendriyaH || 5||

yajvA dAnapatirdakShaH paurajAnapadapriyaH |
pArthivo.ashvapatirnAma sarvabhUtahite rataH || 6||

kShamAvAnanapatyashcha satyavAgvijitendriyaH |
atikrAntena vayasA santApamupajagmivAn || 7||

apatyotpAdanArthaM sa tIvraM niyamamAsthitaH |
kAle parimitAhAro brahmachArI jitendriyaH || 8||

hutvA shatasahasraM sa sAvitryA rAjasattama |
ShaShThe ShaShThe tadA kAle babhUva mitabhojanaH || 9||

etena niyamenAsIdvarShANyaShTAdashaiva tu |
pUrNe tvaShTAdashe varShe sAvitrI tuShTimabhyagAt || 10||

svarUpiNI tadA rAjandarshayAmAsa taM nRRipam || 10||

agnihotrAtsamutthAya harSheNa mahatAnvitA |
uvAcha chainaM varadA vachanaM pArthivaM tadA || 11||

brahmacharyeNa shuddhena damena niyamena cha |
sarvAtmanA cha madbhaktyA tuShTAsmi tava pArthiva || 12||

varaM vRRiNIShvAshvapate madrarAja yathepsitam |
na pramAdashcha dharmeShu kartavyaste katha~nchana || 13||

ashvapatiruvAcha||

apatyArthaH samArambhaH kRRito dharmepsayA mayA |
putrA me bahavo devi bhaveyuH kulabhAvanAH || 14||

tuShTAsi yadi me devi kAmametaM vRRiNomyaham |
santAnaM hi paro dharma ityAhurmAM dvijAtayaH || 15||

sAvitryuvAcha||

pUrvameva mayA rAjannabhiprAyamimaM tava |
j~nAtvA putrArthamukto vai tava hetoH pitAmahaH || 16||

prasAdAchchaiva tasmAtte svayambhuvihitAdbhuvi |
kanyA tejasvinI saumya kShiprameva bhaviShyati || 17||

uttaraM cha na te ki~nchidvyAhartavyaM katha~nchana |
pitAmahanisargeNa tuShTA hyetadbravImi te || 18||

mArkaNDeya uvAcha||

sa tatheti pratij~nAya sAvitryA vachanaM nRRipaH |
prasAdayAmAsa punaH kShipramevaM bhavediti || 19||

antarhitAyAM sAvitryAM jagAma svagRRihaM nRRipaH |
svarAjye chAvasatprItaH prajA dharmeNa pAlayan || 20||

kasmi.nshchittu gate kAle sa rAjA niyatavrataH |
jyeShThAyAM dharmachAriNyAM mahiShyAM garbhamAdadhe || 21||

rAjaputryAM tu garbhaH sa mAlavyAM bharatarShabha |
vyavardhata yathA shukle tArApatirivAmbare || 22||

prApte kAle tu suShuve kanyAM rAjIvalochanAm |
kriyAshcha tasyA muditashchakre sa nRRipatistadA || 23||

sAvitryA prItayA dattA sAvitryA hutayA hyapi |
sAvitrItyeva nAmAsyAshchakrurviprAstathA pitA || 24||

sA vigrahavatIva shrIrvyavardhata nRRipAtmajA |
kAlena chApi sA kanyA yauvanasthA babhUva ha || 25||

tAM sumadhyAM pRRithushroNIM pratimAM kA~nchanImiva |
prApteyaM devakanyeti dRRiShTvA saMmenire janAH || 26||

tAM tu padmapalAshAkShIM jvalantImiva tejasA |
na kashchidvarayAmAsa tejasA prativAritaH || 27||

athopoShya shiraHsnAtA daivatAnyabhigamya sA |
hutvAgniM vidhivadviprAnvAchayAmAsa parvaNi || 28||

tataH sumanasaH sheShAH pratigRRihya mahAtmanaH |
pituH sakAshamagamaddevI shrIriva rUpiNI || 29||

sAbhivAdya pituH pAdau sheShAH pUrvaM nivedya cha |
kRRitA~njalirvarArohA nRRipateH pArshvataH sthitA || 30||

yauvanasthAM tu tAM dRRiShTvA svAM sutAM devarUpiNIm |
ayAchyamAnAM cha varairnRRipatirduHkhito.abhavat || 31||

rAjovAcha||

putri pradAnakAlaste na cha kashchidvRRiNoti mAm |
svayamanvichCha bhartAraM guNaiH sadRRishamAtmanaH || 32||

prArthitaH puruSho yashcha sa nivedyastvayA mama |
vimRRishyAhaM pradAsyAmi varaya tvaM yathepsitam || 33||

shrutaM hi dharmashAstre me paThyamAnaM dvijAtibhiH |
tathA tvamapi kalyANi gadato me vachaH shRRiNu || 34||

apradAtA pitA vAchyo vAchyashchAnupayanpatiH |
mRRite bhartari putrashcha vAchyo mAturarakShitA || 35||

idaM me vachanaM shrutvA bharturanveShaNe tvara |
devatAnAM yathA vAchyo na bhaveyaM tathA kuru || 36||

mArkaNDeya uvAcha||

evamuktvA duhitaraM tathA vRRiddhA.nshcha mantriNaH |
vyAdideshAnuyAtraM cha gamyatAmityachodayat || 37||

sAbhivAdya pituH pAdau vrIDiteva manasvinI |
piturvachanamAj~nAya nirjagAmAvichAritam || 38||

sA haimaM rathamAsthAya sthaviraiH sachivairvRRitA |
tapovanAni ramyANi rAjarShINAM jagAmaha || 39||

mAnyAnAM tatra vRRiddhAnAM kRRitvA pAdAbhivandanam |
vanAni kramashastAta sarvANyevAbhyagachChata || 40||

evaM sarveShu tIrtheShu dhanotsargaM nRRipAtmajA |
kurvatI dvijamukhyAnAM taM taM deshaM jagAma ha || 41||

\hrule

\medskip
                  278
\medskip

mArkaNDeya uvAcha||

atha madrAdhipo rAjA nAradena samAgataH |
upaviShTaH sabhAmadhye kathAyogena bhArata || 1||

tato.abhigamya tIrthAni sarvANyevAshramA.nstathA |
AjagAma piturveshma sAvitrI saha mantribhiH || 2||

nAradena sahAsInaM dRRiShTvA sA pitaraM shubhA |
ubhayoreva shirasA chakre pAdAbhivandanam || 3||

nArada uvAcha||

kva gatAbhUtsuteyaM te kutashchaivAgatA nRRipa |
kimarthaM yuvatIM bhartre na chainAM samprayachChasi || 4||

ashvapatiruvAcha||

kAryeNa khalvanenaiva preShitAdyaiva chAgatA |
tadasyAH shRRiNu devarShe bhartAraM yo.anayA vRRitaH || 5||

mArkaNDeya uvAcha||

sA brUhi vistareNeti pitrA sa~nchoditA shubhA |
daivatasyeva vachanaM pratigRRihyedamabravIt || 6||

AsIchChAlveShu dharmAtmA kShatriyaH pRRithivIpatiH |
dyumatsena iti khyAtaH pashchAdandho babhUva ha || 7||

vinaShTachakShuShastasya bAlaputrasya dhImataH |
sAmIpyena hRRitaM rAjyaM Chidre.asminpUrvavairiNA || 8||

sa bAlavatsayA sArdhaM bhAryayA prasthito vanam |
mahAraNyagatashchApi tapastepe mahAvrataH || 9||

tasya putraH pure jAtaH sa.nvRRiddhashcha tapovane |
satyavAnanurUpo me bharteti manasA vRRitaH || 10||

nArada uvAcha||

aho bata mahatpApaM sAvitryA nRRipate kRRitam |
ajAnantyA yadanayA guNavAnsatyavAnvRRitaH || 11||

satyaM vadatyasya pitA satyaM mAtA prabhAShate |
tato.asya brAhmaNAshchakrurnAmaitatsatyavAniti || 12||

bAlasyAshvAH priyAshchAsya karotyashvA.nshcha mRRinmayAn |
chitre.api cha likhatyashvA.nshchitrAshva iti chochyate || 13||

rAjovAcha||

apIdAnIM sa tejasvI buddhimAnvA nRRipAtmajaH |
kShamAvAnapi vA shUraH satyavAnpitRRinandanaH || 14||

nArada uvAcha||

vivasvAniva tejasvI bRRihaspatisamo matau |
mahendra iva shUrashcha vasudheva kShamAnvitaH || 15||

ashvapatiruvAcha||

api rAjAtmajo dAtA brahmaNyo vApi satyavAn |
rUpavAnapyudAro vApyatha vA priyadarshanaH || 16||

nArada uvAcha||

sA~NkRRite rantidevasya sa shaktyA dAnataH samaH |
brahmaNyaH satyavAdI cha shibiraushInaro yathA || 17||

yayAtiriva chodAraH somavatpriyadarshanaH |
rUpeNAnyatamo.ashvibhyAM dyumatsenasuto balI || 18||

sa dAntaH sa mRRiduH shUraH sa satyaH sa jitendriyaH |
sa maitraH so.anasUyashcha sa hrImAndhRRitimA.nshcha saH || 19||

nityashashchArjavaM tasminsthitistasyaiva cha dhruvA |
sa~NkShepatastapovRRiddhaiH shIlavRRiddhaishcha kathyate || 20||

ashvapatiruvAcha||

guNairupetaM sarvaistaM bhagavanprabravIShi me |
doShAnapyasya me brUhi yadi santIha kechana || 21||

nArada uvAcha||

eko doSho.asya nAnyo.asti so.adya prabhRRiti satyavAn |
sa.nvatsareNa kShINAyurdehanyAsaM kariShyati || 22||

rAjovAcha||

ehi sAvitri gachCha tvamanyaM varaya shobhane |
tasya doSho mahAneko guNAnAkramya tiShThati || 23||

yathA me bhagavAnAha nArado devasatkRRitaH |
sa.nvatsareNa so.alpAyurdehanyAsaM kariShyati || 24||

sAvitryuvAcha||

sakRRida.nsho nipatati sakRRitkanyA pradIyate |
sakRRidAha dadAnIti trINyetAni sakRRitsakRRit || 25||

dIrghAyuratha vAlpAyuH saguNo nirguNo.api vA |
sakRRidvRRito mayA bhartA na dvitIyaM vRRiNomyaham || 26||

manasA nishchayaM kRRitvA tato vAchAbhidhIyate |
kriyate karmaNA pashchAtpramANaM me manastataH || 27||

nArada uvAcha||

sthirA buddhirnarashreShTha sAvitryA duhitustava |
naiShA chAlayituM shakyA dharmAdasmAtkatha~nchana || 28||

nAnyasminpuruShe santi ye satyavati vai guNAH |
pradAnameva tasmAnme rochate duhitustava || 29||

rAjovAcha||

avichAryametaduktaM hi tathyaM bhagavatA vachaH |
kariShyAmyetadevaM cha gururhi bhagavAnmama || 30||

nArada uvAcha||

avighnamastu sAvitryAH pradAne duhitustava |
sAdhayiShyAmahe tAvatsarveShAM bhadramastu vaH || 31||

mArkaNDeya uvAcha||

evamuktvA khamutpatya nAradastridivaM gataH |
rAjApi duhituH sarvaM vaivAhikamakArayat || 32||

\hrule

\medskip
                  279
\medskip

mArkaNDeya uvAcha||

atha kanyApradAne sa tamevArthaM vichintayan |
samAninye cha tatsarvaM bhANDaM vaivAhikaM nRRipaH || 1||

tato vRRiddhAndvijAnsarvAnRRitvijaH sapurohitAn |
samAhUya tithau puNye prayayau saha kanyayA || 2||

medhyAraNyaM sa gatvA cha dyumatsenAshramaM nRRipaH |
padbhyAmeva dvijaiH sArdhaM rAjarShiM tamupAgamat || 3||

tatrApashyanmahAbhAgaM shAlavRRikShamupAshritam |
kaushyAM bRRisyAM samAsInaM chakShurhInaM nRRipaM tadA || 4||

sa rAjA tasya rAjarSheH kRRitvA pUjAM yathArhataH |
vAchA suniyato bhUtvA chakArAtmanivedanam || 5||

tasyArghyamAsanaM chaiva gAM chAvedya sa dharmavit |
kimAgamanamityevaM rAjA rAjAnamabravIt || 6||

tasya sarvamabhiprAyamitikartavyatAM cha tAm |
satyavantaM samuddishya sarvameva nyavedayat || 7||

ashvapatiruvAcha||

sAvitrI nAma rAjarShe kanyeyaM mama shobhanA |
tAM svadharmeNa dharmaj~na snuShArthe tvaM gRRihANa me || 8||

dyumatsena uvAcha||

chyutAH sma rAjyAdvanavAsamAshritAshcharAma dharmaM niyatAstapasvinaH |
kathaM tvanarhA vanavAsamAshrame  sahiShyate kleshamimaM sutA tava || 9||

ashvapatiruvAcha||

sukhaM cha duHkhaM cha bhavAbhavAtmakaM  yadA vijAnAti sutAhameva cha |
na madvidhe yujyati vAkyamIdRRishaM  vinishchayenAbhigato.asmi te nRRipa || 10||

AshAM nArhasi me hantuM sauhRRidAdpraNayena cha |
abhitashchAgataM premNA pratyAkhyAtuM na mArhasi || 11||

anurUpo hi sa.nyoge tvaM mamAhaM tavApi cha |
snuShAM pratIchCha me kanyAM bhAryAM satyavataH sutAm || 12||

dyumatsena uvAcha||

pUrvamevAbhilaShitaH sambandho me tvayA saha |
bhraShTarAjyastvahamiti tata etadvichAritam || 13||

abhiprAyastvayaM yo me pUrvamevAbhikA~NkShitaH |
sa nirvartatu me.adyaiva kA~NkShito hyasi me.atithiH || 14||

mArkaNDeya uvAcha||

tataH sarvAnsamAnIya dvijAnAshramavAsinaH |
yathAvidhi samudvAhaM kArayAmAsaturnRRipau || 15||

dattvA tvashvapatiH kanyAM yathArhaM cha parichChadam |
yayau svameva bhavanaM yuktaH paramayA mudA || 16||

satyavAnapi bhAryAM tAM labdhvA sarvaguNAnvitAm |
mumude sA cha taM labdhvA bhartAraM manasepsitam || 17||

gate pitari sarvANi saMnyasyAbharaNAni sA |
jagRRihe valkalAnyeva vastraM kAShAyameva cha || 18||

parichArairguNaishchaiva prashrayeNa damena cha |
sarvakAmakriyAbhishcha sarveShAM tuShTimAvahat || 19||

shvashrUM sharIrasatkAraiH sarvairAchChAdanAdibhiH |
shvashuraM devakAryaishcha vAchaH sa.nyamanena cha || 20||

tathaiva priyavAdena naipuNena shamena cha |
rahashchaivopachAreNa bhartAraM paryatoShayat || 21||

evaM tatrAshrame teShAM tadA nivasatAM satAm |
kAlastapasyatAM kashchidatichakrAma bhArata || 22||

sAvitryAstu shayAnAyAstiShThantyAshcha divAnisham |
nAradena yaduktaM tadvAkyaM manasi vartate || 23||

\hrule

\medskip
                  280
\medskip

mArkaNDeya uvAcha||

tataH kAle bahutithe vyatikrAnte kadAchana |
prAptaH sa kAlo martavyaM yatra satyavatA nRRipa || 1||

gaNayantyAshcha sAvitryA divase divase gate |
tadvAkyaM nAradenoktaM vartate hRRidi nityashaH || 2||

chaturthe.ahani martavyamiti sa~nchintya bhAminI |
vrataM trirAtramuddishya divArAtraM sthitAbhavat || 3||

taM shrutvA niyamaM duHkhaM vadhvA duHkhAnvito nRRipaH |
utthAya vAkyaM sAvitrImabravItparisAntvayan || 4||

atitIvro.ayamArambhastvayArabdho nRRipAtmaje |
tisRRiNAM vasatInAM hi sthAnaM paramaduShkaram || 5||

sAvitryuvAcha||

na kAryastAta santApaH pArayiShyAmyahaM vratam |
vyavasAyakRRitaM hIdaM vyavasAyashcha kAraNam || 6||

dyumatsena uvAcha||

vrataM bhindhIti vaktuM tvAM nAsmi shaktaH katha~nchana |
pArayasveti vachanaM yuktamasmadvidho vadet || 7||

mArkaNDeya uvAcha||

evamuktvA dyumatseno virarAma mahAmanAH |
tiShThantI chApi sAvitrI kAShThabhUteva lakShyate || 8||

shvobhUte bhartRRimaraNe sAvitryA bharatarShabha |
duHkhAnvitAyAstiShThantyAH sA rAtrirvyatyavartata || 9||

adya taddivasaM cheti hutvA dIptaM hutAshanam |
yugamAtrodite sUrye kRRitvA paurvAhNikIH kriyAH || 10||

tataH sarvAndvijAnvRRiddhA~nshvashrUM shvashurameva cha |
abhivAdyAnupUrvyeNa prA~njalirniyatA sthitA || 11||

avaidhavyAshiShaste tu sAvitryarthaM hitAH shubhAH |
UchustapasvinaH sarve tapovananivAsinaH || 12||

evamastviti sAvitrI dhyAnayogaparAyaNA |
manasA tA giraH sarvAH pratyagRRihNAttapasvinAm || 13||

taM kAlaM cha muhUrtaM cha pratIkShantI nRRipAtmajA |
yathoktaM nAradavachashchintayantI suduHkhitA || 14||

tatastu shvashrUshvashurAvUchatustAM nRRipAtmajAm |
ekAntasthamidaM vAkyaM prItyA bharatasattama || 15||

shvashurAvUchatuH||

vrato yathopadiShTo.ayaM yathAvatpAritastvayA |
AhArakAlaH samprAptaH kriyatAM yadanantaram || 16||

sAvitryuvAcha||

astaM gate mayAditye bhoktavyaM kRRitakAmayA |
eSha me hRRidi sa~NkalpaH samayashcha kRRito mayA || 17||

mArkaNDeya uvAcha||

evaM sambhAShamANAyAH sAvitryA bhojanaM prati |
skandhe parashumAdAya satyavAnprasthito vanam || 18||

sAvitrI tvAha bhartAraM naikastvaM gantumarhasi |
saha tvayAgamiShyAmi na hi tvAM hAtumutsahe || 19||

satyavAnuvAcha||

vanaM na gatapUrvaM te duHkhaH panthAshcha bhAmini |
vratopavAsakShAmA cha kathaM padbhyAM gamiShyasi || 20||

sAvitryuvAcha||

upavAsAnna me glAnirnAsti chApi parishramaH |
gamane cha kRRitotsAhAM pratiSheddhuM na mArhasi || 21||

satyavAnuvAcha||

yadi te gamanotsAhaH kariShyAmi tava priyam |
mama tvAmantraya gurUnna mAM doShaH spRRishedayam || 22||

mArkaNDeya uvAcha||

sAbhigamyAbravIchChvashrUM shvashuraM cha mahAvratA |
ayaM gachChati me bhartA phalAhAro mahAvanam || 23||

ichCheyamabhyanuj~nAtumAryayA shvashureNa cha |
anena saha nirgantuM na hi me virahaH kShamaH || 24||

gurvagnihotrArthakRRite prasthitashcha sutastava |
na nivAryo nivAryaH syAdanyathA prasthito vanam || 25||

sa.nvatsaraH ki~nchidUno na niShkrAntAhamAshramAt |
vanaM kusumitaM draShTuM paraM kautUhalaM hi me || 26||

dyumatsena uvAcha||

yataH prabhRRiti sAvitrI pitrA dattA snuShA mama |
nAnayAbhyarthanAyuktamuktapUrvaM smarAmyaham || 27||

tadeShA labhatAM kAmaM yathAbhilaShitaM vadhUH |
apramAdashcha kartavyaH putri satyavataH pathi || 28||

mArkaNDeya uvAcha||

ubhAbhyAmabhyanuj~nAtA sA jagAma yashasvinI |
saha bhartrA hasantIva hRRidayena vidUyatA || 29||

sA vanAni vichitrANi ramaNIyAni sarvashaH |
mayUraravaghuShTAni dadarsha vipulekShaNA || 30||

nadIH puNyavahAshchaiva puShpitA.nshcha nagottamAn |
satyavAnAha pashyeti sAvitrIM madhurAkSharam || 31||

nirIkShamANA bhartAraM sarvAvasthamaninditA |
mRRitameva hi taM mene kAle munivachaH smaran || 32||

anuvartatI tu bhartAraM jagAma mRRidugAminI |
dvidheva hRRidayaM kRRitvA taM cha kAlamavekShatI || 33||

\hrule

\medskip
                  281
\medskip

mArkaNDeya uvAcha||

atha bhAryAsahAyaH sa phalAnyAdAya vIryavAn |
kaThinaM pUrayAmAsa tataH kAShThAnyapATayat || 1||

tasya pATayataH kAShThaM svedo vai samajAyata |
vyAyAmena cha tenAsya jaj~ne shirasi vedanA || 2||

so.abhigamya priyAM bhAryAmuvAcha shramapIDitaH |
vyAyAmena mamAnena jAtA shirasi vedanA || 3||

a~NgAni chaiva sAvitri hRRidayaM dUyatIva cha |
asvasthamiva chAtmAnaM lakShaye mitabhAShiNi || 4||

shUlairiva shiro viddhamidaM sa.nlakShayAmyaham |
tatsvaptumichChe kalyANi na sthAtuM shaktirasti me || 5||

samAsAdyAtha sAvitrI bhartAramupagUhya cha |
utsa~Nge.asya shiraH kRRitvA niShasAda mahItale || 6||

tataH sA nAradavacho vimRRishantI tapasvinI |
taM muhUrtaM kShaNaM velAM divasaM cha yuyoja ha || 7||

muhUrtAdiva chApashyatpuruShaM pItavAsasam |
baddhamauliM vapuShmantamAdityasamatejasam || 8||

shyAmAvadAtaM raktAkShaM pAshahastaM bhayAvaham |
sthitaM satyavataH pArshve nirIkShantaM tameva cha || 9||

taM dRRiShTvA sahasotthAya bharturnyasya shanaiH shiraH |
kRRitA~njaliruvAchArtA hRRidayena pravepatA || 10||

daivataM tvAbhijAnAmi vapuretaddhyamAnuSham |
kAmayA brUhi me deva kastvaM kiM cha chikIrShasi || 11||

yama uvAcha||

pativratAsi sAvitri tathaiva cha taponvitA |
atastvAmabhibhAShAmi viddhi mAM tvaM shubhe yamam || 12||

ayaM te satyavAnbhartA kShINAyuH pArthivAtmajaH |
neShyAmyenamahaM baddhvA viddhyetanme chikIrShitam || 13||

mArkaNDeya uvAcha||

ityuktvA pitRRirAjastAM bhagavAnsvaM chikIrShitam |
yathAvatsarvamAkhyAtuM tatpriyArthaM prachakrame || 14||

ayaM hi dharmasa.nyukto rUpavAnguNasAgaraH |
nArho matpuruShairnetumato.asmi svayamAgataH || 15||

tataH satyavataH kAyAtpAshabaddhaM vashaM gatam |
a~NguShThamAtraM puruShaM nishchakarSha yamo balAt || 16||

tataH samuddhRRitaprANaM gatashvAsaM hataprabham |
nirvicheShTaM sharIraM tadbabhUvApriyadarshanam || 17||

yamastu taM tathA baddhvA prayAto dakShiNAmukhaH |
sAvitrI chApi duHkhArtA yamamevAnvagachChata || 18||

niyamavratasa.nsiddhA mahAbhAgA pativratA || 18||

yama uvAcha||

nivarta gachCha sAvitri kuruShvAsyaurdhvadehikam |
kRRitaM bhartustvayAnRRiNyaM yAvadgamyaM gataM tvayA || 19||

sAvitryuvAcha||

yatra me nIyate bhartA svayaM vA yatra gachChati |
mayApi tatra gantavyameSha dharmaH sanAtanaH || 20||

tapasA guruvRRittyA cha bhartuH snehAdvratena cha |
tava chaiva prasAdena na me pratihatA gatiH || 21||

prAhuH saptapadaM mitraM budhAstattvArthadarshinaH |
mitratAM cha puraskRRitya ki~nchidvakShyAmi tachChRRiNu || 22||

nAnAtmavantastu vane charanti  dharmaM cha vAsaM cha parishramaM cha |
vij~nAnato dharmamudAharanti  tasmAtsanto dharmamAhuH pradhAnam || 23||

ekasya dharmeNa satAM matena  sarve sma taM mArgamanuprapannAH |
mA vai dvitIyaM mA tRRitIyaM cha vA~nChe  tasmAtsanto dharmamAhuH pradhAnam || 24||

yama uvAcha||

nivarta tuShTo.asmi tavAnayA girA  svarAkSharavya~njanahetuyuktayA |
varaM vRRiNIShveha vinAsya jIvitaM  dadAni te sarvamanindite varam || 25||

sAvitryuvAcha||

chyutaH svarAjyAdvanavAsamAshrito  vinaShTachakShuH shvashuro mamAshrame |
sa labdhachakShurbalavAnbhavennRRipastava prasAdAjjvalanArkasaMnibhaH || 26||

yama uvAcha||

dadAni te sarvamanindite varaM  yathA tvayoktaM bhavitA cha tattathA |
tavAdhvanA glAnimivopalakShaye  nivarta gachChasva na te shramo bhavet || 27||

sAvitryuvAcha||

kutaH shramo bhartRRisamIpato hi me  yato hi bhartA mama sA gatirdhruvA |
yataH patiM neShyasi tatra me gatiH  suresha bhUyashcha vacho nibodha me || 28||

satAM sakRRitsa~NgatamIpsitaM paraM  tataH paraM mitramiti prachakShate |
na chAphalaM satpuruSheNa sa~NgataM  tataH satAM saMnivasetsamAgame || 29||

yama uvAcha||

manonukUlaM budhabuddhivardhanaM  tvayAhamukto vachanaM hitAshrayam |
vinA punaH satyavato.asya jIvitaM  varaM dvitIyaM varayasva bhAmini || 30||

sAvitryuvAcha||

hRRitaM purA me shvashurasya dhImataH  svameva rAjyaM sa labheta pArthivaH |
jahyAtsvadharmaM na cha me gururyathA  dvitIyametaM varayAmi te varam || 31||

yama uvAcha||

svameva rAjyaM pratipatsyate.achirAnna cha svadharmAtparihAsyate nRRipaH |
kRRitena kAmena mayA nRRipAtmaje  nivarta gachChasva na te shramo bhavet || 32||

sAvitryuvAcha||

prajAstvayemA niyamena sa.nyatA  niyamya chaitA nayase na kAmayA |
ato yamatvaM tava deva vishrutaM  nibodha chemAM giramIritAM mayA || 33||

adrohaH sarvabhUteShu karmaNA manasA girA |
anugrahashcha dAnaM cha satAM dharmaH sanAtanaH || 34||

evamprAyashcha loko.ayaM manuShyAH shaktipeshalAH |
santastvevApyamitreShu dayAM prApteShu kurvate || 35||

yama uvAcha||

pipAsitasyeva yathA bhavetpayastathA tvayA vAkyamidaM samIritam |
vinA punaH satyavato.asya jIvitaM  varaM vRRiNIShveha shubhe yadichChasi || 36||

sAvitryuvAcha||

mamAnapatyaH pRRithivIpatiH pitA  bhavetpituH putrashataM mamaurasam |
kulasya santAnakaraM cha yadbhavettRRitIyametaM varayAmi te varam || 37||

yama uvAcha||

kulasya santAnakaraM suvarchasaM  shataM sutAnAM piturastu te shubhe |
kRRitena kAmena narAdhipAtmaje  nivarta dUraM hi pathastvamAgatA || 38||

sAvitryuvAcha||

na dUrametanmama bhartRRisaMnidhau  mano hi me dUrataraM pradhAvati |
tathA vrajanneva giraM samudyatAM  mayochyamAnAM shRRiNu bhUya eva cha || 39||

vivasvatastvaM tanayaH pratApavAMstato hi vaivasvata uchyase budhaiH |
shamena dharmeNa cha ra~njitAH prajAstatastaveheshvara dharmarAjatA || 40||

Atmanyapi na vishvAsastAvAnbhavati satsu yaH |
tasmAtsatsu visheSheNa sarvaH praNayamichChati || 41||

sauhRRidAtsarvabhUtAnAM vishvAso nAma jAyate |
tasmAtsatsu visheSheNa vishvAsaM kurute janaH || 42||

yama uvAcha||

udAhRRitaM te vachanaM yada~Ngane  shubhe na tAdRRiktvadRRite mayA shrutam |
anena tuShTo.asmi vinAsya jIvitaM  varaM chaturthaM varayasva gachCha cha || 43||

sAvitryuvAcha||

mamAtmajaM satyavatastathaurasaM  bhavedubhAbhyAmiha yatkulodvaham |
shataM sutAnAM balavIryashAlinAmidaM chaturthaM varayAmi te varam || 44||

yama uvAcha||

shataM sutAnAM balavIryashAlinAM  bhaviShyati prItikaraM tavAbale |
parishramaste na bhavennRRipAtmaje  nivarta dUraM hi pathastvamAgatA || 45||

sAvitryuvAcha||

satAM sadA shAshvatI dharmavRRittiH  santo na sIdanti na cha vyathanti |
satAM sadbhirnAphalaH sa~Ngamo.asti  sadbhyo bhayaM nAnuvartanti santaH || 46||

santo hi satyena nayanti sUryaM  santo bhUmiM tapasA dhArayanti |
santo gatirbhUtabhavyasya rAjansatAM madhye nAvasIdanti santaH || 47||

AryajuShTamidaM vRRittamiti vij~nAya shAshvatam |
santaH parArthaM kurvANA nAvekShante pratikriyAm || 48||

na cha prasAdaH satpuruSheShu mogho  na chApyartho nashyati nApi mAnaH |
yasmAdetanniyataM satsu nityaM  tasmAtsanto rakShitAro bhavanti || 49||

yama uvAcha||

yathA yathA bhAShasi dharmasaMhitaM  manonukUlaM supadaM mahArthavat |
tathA tathA me tvayi bhaktiruttamA  varaM vRRiNIShvApratimaM yatavrate || 50||

sAvitryuvAcha||

na te.apavargaH sukRRitAdvinAkRRitastathA yathAnyeShu vareShu mAnada |
varaM vRRiNe jIvatu satyavAnayaM  yathA mRRitA hyevamahaM vinA patim || 51||

na kAmaye bhartRRivinAkRRitA sukhaM  na kAmaye bhartRRivinAkRRitA divam |
na kAmaye bhartRRivinAkRRitA shriyaM  na bhartRRihInA vyavasAmi jIvitum || 52||

varAtisargaH shataputratA mama  tvayaiva datto hriyate cha me patiH |
varaM vRRiNe jIvatu satyavAnayaM  tavaiva satyaM vachanaM bhaviShyati || 53||

mArkaNDeya uvAcha||

tathetyuktvA tu tAnpAshAnmuktvA vaivasvato yamaH |
dharmarAjaH prahRRiShTAtmA sAvitrImidamabravIt || 54||

eSha bhadre mayA mukto bhartA te kulanandini |
arogastava neyashcha siddhArthashcha bhaviShyati || 55||

chaturvarShashataM chAyustvayA sArdhamavApsyati |
iShTvA yaj~naishcha dharmeNa khyAtiM loke gamiShyati || 56||

tvayi putrashataM chaiva satyavA~njanayiShyati |
te chApi sarve rAjAnaH kShatriyAH putrapautriNaH || 57||

khyAtAstvannAmadheyAshcha bhaviShyantIha shAshvatAH || 57||

pitushcha te putrashataM bhavitA tava mAtari |
mAlavyAM mAlavA nAma shAshvatAH putrapautriNaH || 58||

bhrAtaraste bhaviShyanti kShatriyAstridashopamAH || 58||

evaM tasyai varaM dattvA dharmarAjaH pratApavAn |
nivartayitvA sAvitrIM svameva bhavanaM yayau || 59||

sAvitryapi yame yAte bhartAraM pratilabhya cha |
jagAma tatra yatrAsyA bhartuH shAvaM kalevaram || 60||

sA bhUmau prekShya bhartAramupasRRityopagUhya cha |
utsa~Nge shira Aropya bhUmAvupavivesha ha || 61||

sa~nj~nAM cha satyavA.NllabdhvA sAvitrImabhyabhAShata |
proShyAgata iva premNA punaH punarudIkShya vai || 62||

satyavAnuvAcha||

suchiraM bata supto.asmi kimarthaM nAvabodhitaH |
kva chAsau puruShaH shyAmo yo.asau mAM sa~nchakarSha ha || 63||

sAvitryuvAcha||

suchiraM bata supto.asi mamA~Nke puruSharShabha |
gataH sa bhagavAndevaH prajAsa.nyamano yamaH || 64||

vishrAnto.asi mahAbhAga vinidrashcha nRRipAtmaja |
yadi shakyaM samuttiShTha vigADhAM pashya sharvarIm || 65||

mArkaNDeya uvAcha||

upalabhya tataH sa~nj~nAM sukhasupta ivotthitaH |
dishaH sarvA vanAntA.nshcha nirIkShyovAcha satyavAn || 66||

phalAhAro.asmi niShkrAntastvayA saha sumadhyame |
tataH pATayataH kAShThaM shiraso me rujAbhavat || 67||

shirobhitApasantaptaH sthAtuM chiramashaknuvan |
tavotsa~Nge prasupto.ahamiti sarvaM smare shubhe || 68||

tvayopagUDhasya cha me nidrayApahRRitaM manaH |
tato.apashyaM tamo ghoraM puruShaM cha mahaujasam || 69||

tadyadi tvaM vijAnAsi kiM tadbrUhi sumadhyame |
svapno me yadi vA dRRiShTo yadi vA satyameva tat || 70||

tamuvAchAtha sAvitrI rajanI vyavagAhate |
shvaste sarvaM yathAvRRittamAkhyAsyAmi nRRipAtmaja || 71||

uttiShThottiShTha bhadraM te pitarau pashya suvrata |
vigADhA rajanI cheyaM nivRRittashcha divAkaraH || 72||

nakta~ncharAshcharantyete hRRiShTAH krUrAbhibhAShiNaH |
shrUyante parNashabdAshcha mRRigANAM charatAM vane || 73||

etAH shivA ghoranAdA dishaM dakShiNapashchimAm |
AsthAya viruvantyugrAH kampayantyo mano mama || 74||

satyavAnuvAcha||

vanaM pratibhayAkAraM ghanena tamasA vRRitam |
na vij~nAsyasi panthAnaM gantuM chaiva na shakShyasi || 75||

sAvitryuvAcha||

asminnadya vane dagdhe shuShkavRRikShaH sthito jvalan |
vAyunA dhamyamAno.agnirdRRishyate.atra kvachitkvachit || 76||

tato.agnimAnayitveha jvAlayiShyAmi sarvataH |
kAShThAnImAni santIha jahi santApamAtmanaH || 77||

yadi notsahase gantuM sarujaM tvAbhilakShaye |
na cha j~nAsyasi panthAnaM tamasA sa.nvRRite vane || 78||

shvaH prabhAte vane dRRishye yAsyAvo.anumate tava |
vasAveha kShapAmetAM ruchitaM yadi te.anagha || 79||

satyavAnuvAcha||

shirorujA nivRRittA me svasthAnya~NgAni lakShaye |
mAtApitRRibhyAmichChAmi sa~NgamaM tvatprasAdajam || 80||

na kadAchidvikAle hi gatapUrvo mayAshramaH |
anAgatAyAM sandhyAyAM mAtA me praruNaddhi mAm || 81||

divApi mayi niShkrAnte santapyete gurU mama |
vichinoti cha mAM tAtaH sahaivAshramavAsibhiH || 82||

mAtrA pitrA cha subhRRishaM duHkhitAbhyAmahaM purA |
upAlabdhaH subahushashchireNAgachChasIti ha || 83||

kA tvavasthA tayoradya madarthamiti chintaye |
tayoradRRishye mayi cha mahadduHkhaM bhaviShyati || 84||

purA mAmUchatushchaiva rAtrAvasrAyamANakau |
bhRRishaM suduHkhitau vRRiddhau bahushaH prItisa.nyutau || 85||

tvayA hInau na jIvAva muhUrtamapi putraka |
yAvaddhariShyase putra tAvannau jIvitaM dhruvam || 86||

vRRiddhayorandhayoryaShTistvayi va.nshaH pratiShThitaH |
tvayi piNDashcha kIrtishcha santAnaM chAvayoriti || 87||

mAtA vRRiddhA pitA vRRiddhastayoryaShTirahaM kila |
tau rAtrau mAmapashyantau kAmavasthAM gamiShyataH || 88||

nidrAyAshchAbhyasUyAmi yasyA hetoH pitA mama |
mAtA cha sa.nshayaM prAptA matkRRite.anapakAriNI || 89||

ahaM cha sa.nshayaM prAptaH kRRichChrAmApadamAsthitaH |
mAtApitRRibhyAM hi vinA nAhaM jIvitumutsahe || 90||

vyaktamAkulayA buddhyA praj~nAchakShuH pitA mama |
ekaikamasyAM velAyAM pRRichChatyAshramavAsinam || 91||

nAtmAnamanushochAmi yathAhaM pitaraM shubhe |
bhartAraM chApyanugatAM mAtaraM paridurbalAm || 92||

matkRRitena hi tAvadya santApaM parameShyataH |
jIvantAvanujIvAmi bhartavyau tau mayeti ha || 93||

tayoH priyaM me kartavyamiti jIvAmi chApyaham || 93||

mArkaNDeya uvAcha||

evamuktvA sa dharmAtmA guruvartI gurupriyaH |
uchChritya bAhU duHkhArtaH sasvaraM praruroda ha || 94||

tato.abravIttathA dRRiShTvA bhartAraM shokakarshitam |
pramRRijyAshrUNi netrAbhyAM sAvitrI dharmachAriNI || 95||

yadi me.asti tapastaptaM yadi dattaM hutaM yadi |
shvashrUshvashurabhartR^INAM mama puNyAstu sharvarI || 96||

na smarAmyuktapUrvAM vai svaireShvapyanRRitAM giram |
tena satyena tAvadya dhriyetAM shvashurau mama || 97||

satyavAnuvAcha||

kAmaye darshanaM pitroryAhi sAvitri mAchiram |
purA mAtuH piturvApi yadi pashyAmi vipriyam || 98||

na jIviShye varArohe satyenAtmAnamAlabhe || 98||

yadi dharme cha te buddhirmAM chejjIvantamichChasi |
mama priyaM vA kartavyaM gachChasvAshramamantikAt || 99||

mArkaNDeya uvAcha||

sAvitrI tata utthAya keshAnsa.nyamya bhAminI |
patimutthApayAmAsa bAhubhyAM parigRRihya vai || 100||

utthAya satyavA.nshchApi pramRRijyA~NgAni pANinA |
dishaH sarvAH samAlokya kaThine dRRiShTimAdadhe || 101||

tamuvAchAtha sAvitrI shvaH phalAnIha neShyasi |
yogakShemArthametatte neShyAmi parashuM tvaham || 102||

kRRitvA kaThinabhAraM sA vRRikShashAkhAvalambinam |
gRRihItvA parashuM bhartuH sakAshaM punarAgamat || 103||

vAme skandhe tu vAmorUrbharturbAhuM niveshya sA |
dakShiNena pariShvajya jagAma mRRidugAminI || 104||

satyavAnuvAcha||

abhyAsagamanAdbhIru panthAno viditA mama |
vRRikShAntarAlokitayA jyotsnayA chApi lakShaye || 105||

Agatau svaH pathA yena phalAnyavachitAni cha |
yathAgataM shubhe gachCha panthAnaM mA vichAraya || 106||

palAshaShaNDe chaitasminpanthA vyAvartate dvidhA |
tasyottareNa yaH panthAstena gachCha tvarasva cha || 107||

svastho.asmi balavAnasmi didRRikShuH pitarAvubhau || 107||

mArkaNDeya uvAcha||

bruvannevaM tvarAyuktaH sa prAyAdAshramaM prati |
\hrule

\medskip
                  282
\medskip

mArkaNDeya uvAcha||

etasminneva kAle tu dyumatseno mahAvane |
labdhachakShuH prasannAtmA dRRiShTyA sarvaM dadarsha ha || 1||

sa sarvAnAshramAngatvA shaibyayA saha bhAryayA |
putrahetoH parAmArtiM jagAma manujarShabha || 2||

tAvAshramAnnadIshchaiva vanAni cha sarA.nsi cha |
tA.nstAndeshAnvichinvantau dampatI parijagmatuH || 3||

shrutvA shabdaM tu yatki~nchidunmukhau sutasha~NkayA |
sAvitrIsahito.abhyeti satyavAnityadhAvatAm || 4||

bhinnaishcha paruShaiH pAdaiH savraNaiH shoNitokShitaiH |
kushakaNTakaviddhA~NgAvunmattAviva dhAvataH || 5||

tato.abhisRRitya tairvipraiH sarvairAshramavAsibhiH |
parivArya samAshvAsya samAnItau svamAshramam || 6||

tatra bhAryAsahAyaH sa vRRito vRRiddhaistapodhanaiH |
AshvAsito vichitrArthaiH pUrvarAj~nAM kathAshrayaiH || 7||

tatastau punarAshvastau vRRiddhau putradidRRikShayA |
bAlye vRRittAni putrasya smarantau bhRRishaduHkhitau || 8||

punaruktvA cha karuNAM vAchaM tau shokakarshitau |
hA putra hA sAdhvi vadhUH kvAsi kvAsItyarodatAm || 9||

suvarchA uvAcha||

yathAsya bhAryA sAvitrI tapasA cha damena cha |
AchAreNa cha sa.nyuktA tathA jIvati satyavAn || 10||

gautama uvAcha||

vedAH sA~NgA mayAdhItAstapo me sa~nchitaM mahat |
kaumAraM brahmacharyaM me guravo.agnishcha toShitAH || 11||

samAhitena chIrNAni sarvANyeva vratAni me |
vAyubhakShopavAsashcha kushalAni cha yAni me || 12||

anena tapasA vedmi sarvaM parichikIrShitam |
satyametannibodha tvaM dhriyate satyavAniti || 13||

shiShya uvAcha||

upAdhyAyasya me vaktrAdyathA vAkyaM viniHsRRitam |
naitajjAtu bhavenmithyA tathA jIvati satyavAn || 14||

RRiShaya UchuH||

yathAsya bhAryA sAvitrI sarvaireva sulakShaNaiH |
avaidhavyakarairyuktA tathA jIvati satyavAn || 15||

bhAradvAja uvAcha||

yathAsya bhAryA sAvitrI tapasA cha damena cha |
AchAreNa cha sa.nyuktA tathA jIvati satyavAn || 16||

dAlbhya uvAcha||

yathA dRRiShTiH pravRRittA te sAvitryAshcha yathA vratam |
gatAhAramakRRitvA cha tathA jIvati satyavAn || 17||

mANDavya uvAcha||

yathA vadanti shAntAyAM dishi vai mRRigapakShiNaH |
pArthivI cha pravRRittiste tathA jIvati satyavAn || 18||

dhaumya uvAcha||

sarvairguNairupetaste yathA putro janapriyaH |
dIrghAyurlakShaNopetastathA jIvati satyavAn || 19||

mArkaNDeya uvAcha||

evamAshvAsitastaistu satyavAgbhistapasvibhiH |
tA.nstAnvigaNayannarthAnavasthita ivAbhavat || 20||

tato muhUrtAtsAvitrI bhartrA satyavatA saha |
AjagAmAshramaM rAtrau prahRRiShTA pravivesha ha || 21||

brAhmaNA UchuH||

putreNa sa~NgataM tvAdya chakShuShmantaM nirIkShya cha |
sarve vayaM vai pRRichChAmo vRRiddhiM te pRRithivIpate || 22||

samAgamena putrasya sAvitryA darshanena cha |
chakShuShashchAtmano lAbhAttribhirdiShTyA vivardhase || 23||

sarvairasmAbhiruktaM yattathA tannAtra sa.nshayaH |
bhUyo bhUyashcha vRRiddhiste kShiprameva bhaviShyati || 24||

mArkaNDeya uvAcha||

tato.agniM tatra sa~njvAlya dvijAste sarva eva hi |
upAsAM chakrire pArtha dyumatsenaM mahIpatim || 25||

shaibyA cha satyavA.nshchaiva sAvitrI chaikataH sthitAH |
sarvaistairabhyanuj~nAtA vishokAH samupAvishan || 26||

tato rAj~nA sahAsInAH sarve te vanavAsinaH |
jAtakautUhalAH pArtha paprachChurnRRipateH sutam || 27||

prAgeva nAgataM kasmAtsabhAryeNa tvayA vibho |
virAtre chAgataM kasmAtko.anubandhashcha te.abhavat || 28||

santApitaH pitA mAtA vayaM chaiva nRRipAtmaja |
nAkasmAditi jAnImastatsarvaM vaktumarhasi || 29||

satyavAnuvAcha||

pitrAhamabhyanuj~nAtaH sAvitrIsahito gataH |
atha me.abhUchChiroduHkhaM vane kAShThAni bhindataH || 30||

suptashchAhaM vedanayA chiramityupalakShaye |
tAvatkAlaM cha na mayA suptapUrvaM kadAchana || 31||

sarveShAmeva bhavatAM santApo mA bhavediti |
ato virAtrAgamanaM nAnyadastIha kAraNam || 32||

gautama uvAcha||

akasmAchchakShuShaH prAptirdyumatsenasya te pituH |
nAsya tvaM kAraNaM vettha sAvitrI vaktumarhati || 33||

shrotumichChAmi sAvitri tvaM hi vettha parAvaram |
tvAM hi jAnAmi sAvitri sAvitrImiva tejasA || 34||

tvamatra hetuM jAnIShe tasmAtsatyaM niruchyatAm |
rahasyaM yadi te nAsti ki~nchidatra vadasva naH || 35||

sAvitryuvAcha||

evametadyathA vettha sa~Nkalpo nAnyathA hi vaH |
na cha ki~nchidrahasyaM me shrUyatAM tathyamatra yat || 36||

mRRityurme bharturAkhyAto nAradena mahAtmanA |
sa chAdya divasaH prAptastato nainaM jahAmyaham || 37||

suptaM chainaM yamaH sAkShAdupAgachChatsaki~NkaraH |
sa enamanayadbaddhvA dishaM pitRRiniShevitAm || 38||

astauShaM tamahaM devaM satyena vachasA vibhum |
pa~ncha vai tena me dattA varAH shRRiNuta tAnmama || 39||

chakShuShI cha svarAjyaM cha dvau varau shvashurasya me |
labdhaM pituH putrashataM putrANAmAtmanaH shatam || 40||

chaturvarShashatAyurme bhartA labdhashcha satyavAn |
bharturhi jIvitArthaM tu mayA chIrNaM sthiraM vratam || 41||

etatsatyaM mayAkhyAtaM kAraNaM vistareNa vaH |
yathA vRRittaM sukhodarkamidaM duHkhaM mahanmama || 42||

RRiShaya UchuH||

nimajjamAnaM vyasanairabhidrutaM  kulaM narendrasya tamomaye hrade |
tvayA sushIle dhRRitadharmapuNyayA  samuddhRRitaM sAdhvi punaH kulInayA || 43||

mArkaNDeya uvAcha||

tathA prashasya hyabhipUjya chaiva te  varastriyaM tAmRRiShayaH samAgatAH |
narendramAmantrya saputrama~njasA  shivena jagmurmuditAH svamAlayam || 44||

\hrule

\medskip
                  283
\medskip

mArkaNDeya uvAcha||

tasyAM rAtryAM vyatItAyAmudite sUryamaNDale |
kRRitapUrvAhNikAH sarve sameyuste tapodhanAH || 1||

tadeva sarvaM sAvitryA mahAbhAgyaM maharShayaH |
dyumatsenAya nAtRRipyankathayantaH punaH punaH || 2||

tataH prakRRitayaH sarvAH shAlvebhyo.abhyAgatA nRRipa |
AchakhyurnihataM chaiva svenAmAtyena taM nRRipam || 3||

taM mantriNA hataM shrutvA sasahAyaM sabAndhavam |
nyavedayanyathAtattvaM vidrutaM cha dviShadbalam || 4||

aikamatyaM cha sarvasya janasyAtha nRRipaM prati |
sachakShurvApyachakShurvA sa no rAjA bhavatviti || 5||

anena nishchayeneha vayaM prasthApitA nRRipa |
prAptAnImAni yAnAni chatura~NgaM cha te balam || 6||

prayAhi rAjanbhadraM te ghuShTaste nagare jayaH |
adhyAssva chirarAtrAya pitRRipaitAmahaM padam || 7||

chakShuShmantaM cha taM dRRiShTvA rAjAnaM vapuShAnvitam |
mUrdhabhiH patitAH sarve vismayotphullalochanAH || 8||

tato.abhivAdya tAnvRRiddhAndvijAnAshramavAsinaH |
taishchAbhipUjitaH sarvaiH prayayau nagaraM prati || 9||

shaibyA cha saha sAvitryA svAstIrNena suvarchasA |
narayuktena yAnena prayayau senayA vRRitA || 10||

tato.abhiShiShichuH prItyA dyumatsenaM purohitAH |
putraM chAsya mahAtmAnaM yauvarAjye.abhyaShechayan || 11||

tataH kAlena mahatA sAvitryAH kIrtivardhanam |
tadvai putrashataM jaj~ne shUrANAmanivartinAm || 12||

bhrAtR^INAM sodarANAM cha tathaivAsyAbhavachChatam |
madrAdhipasyAshvapatermAlavyAM sumahAbalam || 13||

evamAtmA pitA mAtA shvashrUH shvashura eva cha |
bhartuH kulaM cha sAvitryA sarvaM kRRichChrAtsamuddhRRitam || 14||

tathaivaiShApi kalyANI draupadI shIlasaMmatA |
tArayiShyati vaH sarvAnsAvitrIva kulA~NganA || 15||

vaishampAyana uvAcha||

evaM sa pANDavastena anunIto mahAtmanA |
vishoko vijvaro rAjankAmyake nyavasattadA || 16||

\hrule

\medskip
              kuNDalAharaNaparva
                  284
\medskip

janamejaya uvAcha||

yattattadA mahAbrahma.Nllomasho vAkyamabravIt |
indrasya vachanAdetya pANDuputraM yudhiShThiram || 1||

yachchApi te bhayaM tIvraM na cha kIrtayase kvachit |
tachchApyapahariShyAmi savyasAchAvihAgate || 2||

kiM nu tadviduShAM shreShTha karNaM prati mahadbhayam |
AsInna cha sa dharmAtmA kathayAmAsa kasyachit || 3||

vaishampAyana uvAcha||

ahaM te rAjashArdUla kathayAmi kathAmimAm |
pRRichChate bharatashreShTha shushrUShasva giraM mama || 4||

dvAdashe samatikrAnte varShe prApte trayodashe |
pANDUnAM hitakRRichChakraH karNaM bhikShitumudyataH || 5||

abhiprAyamatho j~nAtvA mahendrasya vibhAvasuH |
kuNDalArthe mahArAja sUryaH karNamupAgamat || 6||

mahArhe shayane vIraM spardhyAstaraNasa.nvRRite |
shayAnamabhivishvastaM brahmaNyaM satyavAdinam || 7||

svapnAnte nishi rAjendra darshayAmAsa rashmivAn |
kRRipayA parayAviShTaH putrasnehAchcha bhArata || 8||

brAhmaNo vedavidbhUtvA sUryo yogAddhi rUpavAn |
hitArthamabravItkarNaM sAntvapUrvamidaM vachaH || 9||

karNa madvachanaM tAta shRRiNu satyabhRRitAM vara |
bruvato.adya mahAbAho sauhRRidAtparamaM hitam || 10||

upAyAsyati shakrastvAM pANDavAnAM hitepsayA |
brAhmaNachChadmanA karNa kuNDalApajihIrShayA || 11||

viditaM tena shIlaM te sarvasya jagatastathA |
yathA tvaM bhikShitaH sadbhirdadAsyeva na yAchase || 12||

tvaM hi tAta dadAsyeva brAhmaNebhyaH prayAchitaH |
vittaM yachchAnyadapyAhurna pratyAkhyAsi karhichit || 13||

taM tvAmeva.nvidhaM j~nAtvA svayaM vai pAkashAsanaH |
AgantA kuNDalArthAya kavachaM chaiva bhikShitum || 14||

tasmai prayAchamAnAya na deye kuNDale tvayA |
anuneyaH paraM shaktyA shreya etaddhi te param || 15||

kuNDalArthe bruva.nstAta kAraNairbahubhistvayA |
anyairbahuvidhairvittaiH sa nivAryaH punaH punaH || 16||

ratnaiH strIbhistathA bhogairdhanairbahuvidhairapi |
nidarshanaishcha bahubhiH kuNDalepsuH pura.ndaraH || 17||

yadi dAsyasi karNa tvaM sahaje kuNDale shubhe |
AyuShaH prakShayaM gatvA mRRityorvashamupeShyasi || 18||

kavachena cha sa.nyuktaH kuNDalAbhyAM cha mAnada |
avadhyastvaM raNe.arINAmiti viddhi vacho mama || 19||

amRRitAdutthitaM hyetadubhayaM ratnasambhavam |
tasmAdrakShyaM tvayA karNa jIvitaM chetpriyaM tava || 20||

karNa uvAcha||

ko mAmevaM bhavAnprAha darshayansauhRRidaM param |
kAmayA bhagavanbrUhi ko bhavAndvijaveShadhRRik || 21||

brAhmaNa uvAcha||

ahaM tAta sahasrA.nshuH sauhRRidAttvAM nidarshaye |
kuruShvaitadvacho me tvametachChreyaH paraM hi te || 22||

karNa uvAcha||

shreya eva mamAtyantaM yasya me gopatiH prabhuH |
pravaktAdya hitAnveShI shRRiNu chedaM vacho mama || 23||

prasAdaye tvAM varadaM praNayAchcha bravImyaham |
na nivAryo vratAdasmAdahaM yadyasmi te priyaH || 24||

vrataM vai mama loko.ayaM vetti kRRitsno vibhAvaso |
yathAhaM dvijamukhyebhyo dadyAM prANAnapi dhruvam || 25||

yadyAgachChati shakro mAM brAhmaNachChadmanAvRRitaH |
hitArthaM pANDuputrANAM khecharottama bhikShitum || 26||

dAsyAmi vibudhashreShTha kuNDale varma chottamam |
na me kIrtiH praNashyeta triShu lokeShu vishrutA || 27||

madvidhasyAyashasyaM hi na yuktaM prANarakShaNam |
yuktaM hi yashasA yuktaM maraNaM lokasaMmatam || 28||

so.ahamindrAya dAsyAmi kuNDale saha varmaNA |
yadi mAM balavRRitraghno bhikShArthamupayAsyati || 29||

hitArthaM pANDuputrANAM kuNDale me prayAchitum |
tanme kIrtikaraM loke tasyAkIrtirbhaviShyati || 30||

vRRiNomi kIrtiM loke hi jIvitenApi bhAnuman |
kIrtimAnashnute svargaM hInakIrtistu nashyati || 31||

kIrtirhi puruShaM loke sa~njIvayati mAtRRivat |
akIrtirjIvitaM hanti jIvato.api sharIriNaH || 32||

ayaM purANaH shloko hi svayaM gIto vibhAvaso |
dhAtrA lokeshvara yathA kIrtirAyurnarasya vai || 33||

puruShasya pare loke kIrtireva parAyaNam |
iha loke vishuddhA cha kIrtirAyurvivardhanI || 34||

so.ahaM sharIraje dattvA kIrtiM prApsyAmi shAshvatIm |
dattvA cha vidhivaddAnaM brAhmaNebhyo yathAvidhi || 35||

hutvA sharIraM sa~NgrAme kRRitvA karma suduShkaram |
vijitya vA parAnAjau yashaH prApsyAmi kevalam || 36||

bhItAnAmabhayaM dattvA sa~NgrAme jIvitArthinAm |
vRRiddhAnbAlAndvijAtI.nshcha mokShayitvA mahAbhayAt || 37||

prApsyAmi paramaM loke yashaH svarbhAnusUdana |
jIvitenApi me rakShyA kIrtistadviddhi me vratam || 38||

so.ahaM dattvA maghavate bhikShAmetAmanuttamAm |
brAhmaNachChadmine deva loke gantA parAM gatim || 39||

\hrule

\medskip
                  285
\medskip

sUrya uvAcha||

mAhitaM karNa kArShIstvamAtmanaH suhRRidAM tathA |
putrANAmatha bhAryANAmatho mAturatho pituH || 1||

sharIrasyAvirodhena prANinAM prANabhRRidvara |
iShyate yashasaH prAptiH kIrtishcha tridive sthirA || 2||

yastvaM prANavirodhena kIrtimichChasi shAshvatIm |
sA te prANAnsamAdAya gamiShyati na sa.nshayaH || 3||

jIvatAM kurute kAryaM pitA mAtA sutAstathA |
ye chAnye bAndhavAH kechilloke.asminpuruSharShabha || 4||

rAjAnashcha naravyAghra pauruSheNa nibodha tat || 4||

kIrtishcha jIvataH sAdhvI puruShasya mahAdyute |
mRRitasya kIrtyA kiM kAryaM bhasmIbhUtasya dehinaH || 5||

mRRitaH kIrtiM na jAnAti jIvankIrtiM samashnute || 5||

mRRitasya kIrtirmartyasya yathA mAlA gatAyuShaH |
ahaM tu tvAM bravImyetadbhakto.asIti hitepsayA || 6||

bhaktimanto hi me rakShyA ityetenApi hetunA |
bhakto.ayaM parayA bhaktyA mAmityeva mahAbhuja || 7||

mamApi bhaktirutpannA sa tvaM kuru vacho mama || 7||

asti chAtra paraM ki~nchidadhyAtmaM devanirmitam |
atashcha tvAM bravImyetatkriyatAmavisha~NkayA || 8||

devaguhyaM tvayA j~nAtuM na shakyaM puruSharShabha |
tasmAnnAkhyAmi te guhyaM kAle vetsyati tadbhavAn || 9||

punaruktaM cha vakShyAmi tvaM rAdheya nibodha tat |
mAsmai te kuNDale dadyA bhikShave vajrapANaye || 10||

shobhase kuNDalAbhyAM hi ruchirAbhyAM mahAdyute |
vishAkhayormadhyagataH shashIva vimalo divi || 11||

kIrtishcha jIvataH sAdhvI puruShasyeti viddhi tat |
pratyAkhyeyastvayA tAta kuNDalArthe pura.ndaraH || 12||

shakyA bahuvidhairvAkyaiH kuNDalepsA tvayAnagha |
vihantuM devarAjasya hetuyuktaiH punaH punaH || 13||

upapattyupapannArthairmAdhuryakRRitabhUShaNaiH |
pura.ndarasya karNa tvaM buddhimetAmapAnuda || 14||

tva hi nityaM naravyAghra spardhase savyasAchinA |
savyasAchI tvayA chaiva yudhi shUraH sameShyati || 15||

na tu tvAmarjunaH shaktaH kuNDalAbhyAM samanvitam |
vijetuM yudhi yadyasya svayamindraH sharo bhavet || 16||

tasmAnna deye shakrAya tvayaite kuNDale shubhe |
sa~NgrAme yadi nirjetuM karNa kAmayase.arjunam || 17||

\hrule

\medskip
                  286
\medskip

karNa uvAcha||

bhagavantamahaM bhakto yathA mAM vettha gopate |
tathA paramatigmA.nsho nAnyaM devaM katha~nchana || 1||

na me dArA na me putrA na chAtmA suhRRido na cha |
tatheShTA vai sadA bhaktyA yathA tvaM gopate mama || 2||

iShTAnAM cha mahAtmAno bhaktAnAM cha na sa.nshayaH |
kurvanti bhaktimiShTAM cha jAnIShe tvaM cha bhAskara || 3||

iShTo bhaktashcha me karNo na chAnyaddaivataM divi |
jAnIta iti vai kRRitvA bhagavAnAha maddhitam || 4||

bhUyashcha shirasA yAche prasAdya cha punaH punaH |
iti bravImi tigmA.nsho tvaM tu me kShantumarhasi || 5||

bibhemi na tathA mRRityoryathA bibhye.anRRitAdaham |
visheSheNa dvijAtInAM sarveShAM sarvadA satAm || 6||

pradAne jIvitasyApi na me.atrAsti vichAraNA || 6||

yachcha mAmAttha deva tvaM pANDavaM phalgunaM prati |
vyetu santApajaM duHkhaM tava bhAskara mAnasam || 7||

arjunaM prati mAM chaiva vijeShyAmi raNe.arjunam || 7||

tavApi viditaM deva mamApyastrabalaM mahat |
jAmadagnyAdupAttaM yattathA droNAnmahAtmanaH || 8||

idaM tvamanujAnIhi surashreShTha vrataM mama |
bhikShate vajriNe dadyAmapi jIvitamAtmanaH || 9||

sUrya uvAcha||

yadi tAta dadAsyete vajriNe kuNDale shubhe |
tvamapyenamatho brUyA vijayArthaM mahAbala || 10||

niyamena pradadyAstvaM kuNDale vai shatakratoH |
avadhyo hyasi bhUtAnAM kuNDalAbhyAM samanvitaH || 11||

arjunena vinAshaM hi tava dAnavasUdanaH |
prArthayAno raNe vatsa kuNDale te jihIrShati || 12||

sa tvamapyenamArAdhya sUnRRitAbhiH punaH punaH |
abhyarthayethA deveshamamoghArthaM pura.ndaram || 13||

amoghAM dehi me shaktimamitravinibarhiNIm |
dAsyAmi te sahasrAkSha kuNDale varma chottamam || 14||

ityevaM niyamena tvaM dadyAH shakrAya kuNDale |
tayA tvaM karNa sa~NgrAme haniShyasi raNe ripUn || 15||

nAhatvA hi mahAbAho shatrUneti karaM punaH |
sA shaktirdevarAjasya shatasho.atha sahasrashaH || 16||

vaishampAyana uvAcha||

evamuktvA sahasrA.nshuH sahasAntaradhIyata |
tataH sUryAya japyAnte karNaH svapnaM nyavedayat || 17||

yathAdRRiShTaM yathAtattvaM yathoktamubhayornishi |
tatsarvamAnupUrvyeNa shasha.nsAsmai vRRiShastadA || 18||

tachChrutvA bhagavAndevo bhAnuH svarbhAnusUdanaH |
uvAcha taM tathetyeva karNaM sUryaH smayanniva || 19||

tatastattvamiti j~nAtvA rAdheyaH paravIrahA |
shaktimevAbhikA~NkShanvai vAsavaM pratyapAlayat || 20||

\hrule

\medskip
                  287
\medskip

janamejaya uvAcha||

kiM tadguhyaM na chAkhyAtaM karNAyehoShNarashminA |
kIdRRishe kuNDale te cha kavachaM chaiva kIdRRisham || 1||

kutashcha kavachaM tasya kuNDale chaiva sattama |
etadichChAmyahaM shrotuM tanme brUhi tapodhana || 2||

vaishampAyana uvAcha||

ayaM rAjanbravImyetadyattadguhyaM vibhAvasoH |
yAdRRishe kuNDale chaiva kavachaM chaiva yAdRRisham || 3||

kuntibhojaM purA rAjanbrAhmaNaH samupasthitaH |
tigmatejA mahAprA.nshuH shmashrudaNDajaTAdharaH || 4||

darshanIyo.anavadyA~NgastejasA prajvalanniva |
madhupi~Ngo madhuravAktapaHsvAdhyAyabhUShaNaH || 5||

sa rAjAnaM kuntibhojamabravItsumahAtapAH |
bhikShAmichChAmyahaM bhoktuM tava gehe vimatsara || 6||

na me vyalIkaM kartavyaM tvayA vA tava chAnugaiH |
evaM vatsyAmi te gehe yadi te rochate.anagha || 7||

yathAkAmaM cha gachCheyamAgachCheyaM tathaiva cha |
shayyAsane cha me rAjannAparAdhyeta kashchana || 8||

tamabravItkuntibhojaH prItiyuktamidaM vachaH |
evamastu paraM cheti punashchainamathAbravIt || 9||

mama kanyA mahAbrahmanpRRithA nAma yashasvinI |
shIlavRRittAnvitA sAdhvI niyatA na cha mAninI || 10||

upasthAsyati sA tvAM vai pUjayAnavamanya cha |
tasyAshcha shIlavRRittena tuShTiM samupayAsyasi || 11||

evamuktvA tu taM vipramabhipUjya yathAvidhi |
uvAcha kanyAmabhyetya pRRithAM pRRithulalochanAm || 12||

ayaM vatse mahAbhAgo brAhmaNo vastumichChati |
mama gehe mayA chAsya tathetyevaM pratishrutam || 13||

tvayi vatse parAshvasya brAhmaNasyAbhirAdhanam |
tanme vAkyaM na mithyA tvaM kartumarhasi karhichit || 14||

ayaM tapasvI bhagavAnsvAdhyAyaniyato dvijaH |
yadyadbrUyAnmahAtejAstattaddeyamamatsarAt || 15||

brAhmaNA hi paraM tejo brAhmaNA hi paraM tapaH |
brAhmaNAnAM namaskAraiH sUryo divi virAjate || 16||

amAnayanhi mAnArhAnvAtApishcha mahAsuraH |
nihato brahmadaNDena tAlaja~Nghastathaiva cha || 17||

so.ayaM vatse mahAbhAra Ahitastvayi sAmpratam |
tvaM sadA niyatA kuryA brAhmaNasyAbhirAdhanam || 18||

jAnAmi praNidhAnaM te bAlyAtprabhRRiti nandini |
brAhmaNeShviha sarveShu gurubandhuShu chaiva ha || 19||

tathA preShyeShu sarveShu mitrasambandhimAtRRiShu |
mayi chaiva yathAvattvaM sarvamAdRRitya vartase || 20||

na hyatuShTo jano.astIha pure chAntaHpure cha te |
samyagvRRittyAnavadyA~Ngi tava bhRRityajaneShvapi || 21||

sa.ndeShTavyAM tu manye tvAM dvijAtiM kopanaM prati |
pRRithe bAleti kRRitvA vai sutA chAsi mameti cha || 22||

vRRiShNInAM tvaM kule jAtA shUrasya dayitA sutA |
dattA prItimatA mahyaM pitrA bAlA purA svayam || 23||

vasudevasya bhaginI sutAnAM pravarA mama |
agryamagre pratij~nAya tenAsi duhitA mama || 24||

tAdRRishe hi kule jAtA kule chaiva vivardhitA |
sukhAtsukhamanuprAptA hradAddhradamivAgatA || 25||

dauShkuleyA visheSheNa katha~nchitpragrahaM gatAH |
bAlabhAvAdvikurvanti prAyashaH pramadAH shubhe || 26||

pRRithe rAjakule janma rUpaM chAdbhutadarshanam |
tena tenAsi sampannA samupetA cha bhAminI || 27||

sA tvaM darpaM parityajya dambhaM mAnaM cha bhAmini |
ArAdhya varadaM vipraM shreyasA yokShyase pRRithe || 28||

evaM prApsyasi kalyANi kalyANamanaghe dhruvam |
kopite tu dvijashreShThe kRRitsnaM dahyeta me kulam || 29||

\hrule

\medskip
                  288
\medskip

kuntyuvAcha||

brAhmaNaM yantritA rAjanupasthAsyAmi pUjayA |
yathApratij~naM rAjendra na cha mithyA bravImyaham || 1||

eSha chaiva svabhAvo me pUjayeyaM dvijAniti |
tava chaiva priyaM kAryaM shreyashchaitatparaM mama || 2||

yadyevaiShyati sAyAhne yadi prAtaratho nishi |
yadyardharAtre bhagavAnna me kopaM kariShyati || 3||

lAbho mamaiSha rAjendra yadvai pUjayatI dvijAn |
Adeshe tava tiShThantI hitaM kuryAM narottama || 4||

visrabdho bhava rAjendra na vyalIkaM dvijottamaH |
vasanprApsyati te gehe satyametadbravImi te || 5||

yatpriyaM cha dvijasyAsya hitaM chaiva tavAnagha |
yatiShyAmi tathA rAjanvyetu te mAnaso jvaraH || 6||

brAhmaNA hi mahAbhAgAH pUjitAH pRRithivIpate |
tAraNAya samarthAH syurviparIte vadhAya cha || 7||

sAhametadvijAnantI toShayiShye dvijottamam |
na matkRRite vyathAM rAjanprApsyasi dvijasattamAt || 8||

aparAdhe hi rAjendra rAj~nAmashreyase dvijAH |
bhavanti chyavano yadvatsukanyAyAH kRRite purA || 9||

niyamena pareNAhamupasthAsye dvijottamam |
yathA tvayA narendredaM bhAShitaM brAhmaNaM prati || 10||

rAjovAcha||

evametattvayA bhadre kartavyamavisha~NkayA |
maddhitArthaM kulArthaM cha tathAtmArthaM cha nandini || 11||

vaishampAyana uvAcha||

evamuktvA tu tAM kanyAM kuntibhojo mahAyashAH |
pRRithAM paridadau tasmai dvijAya sutavatsalaH || 12||

iyaM brahmanmama sutA bAlA sukhavivardhitA |
aparAdhyeta yatki~nchinna tatkAryaM hRRidi tvayA || 13||

dvijAtayo mahAbhAgA vRRiddhabAlatapasviShu |
bhavantyakrodhanAH prAyo viruddheShvapi nityadA || 14||

sumahatyaparAdhe.api kShAntiH kAryA dvijAtibhiH |
yathAshakti yathotsAhaM pUjA grAhyA dvijottama || 15||

tatheti brAhmaNenokte sa rAjA prItamAnasaH |
ha.nsachandrA.nshusa~NkAshaM gRRihamasya nyavedayat || 16||

tatrAgnisharaNe kL^iptamAsanaM tasya bhAnumat |
AhArAdi cha sarvaM tattathaiva pratyavedayat || 17||

nikShipya rAjaputrI tu tandrIM mAnaM tathaiva cha |
Atasthe paramaM yatnaM brAhmaNasyAbhirAdhane || 18||

tatra sA brAhmaNaM gatvA pRRithA shauchaparA satI |
vidhivatparichArArhaM devavatparyatoShayat || 19||

\hrule

\medskip
                  289
\medskip

vaishampAyana uvAcha||

sA tu kanyA mahArAja brAhmaNaM sa.nshitavratam |
toShayAmAsa shuddhena manasA sa.nshitavratA || 1||

prAtarAyAsya ityuktvA kadAchiddvijasattamaH |
tata AyAti rAjendra sAye rAtrAvatho punaH || 2||

taM cha sarvAsu velAsu bhakShyabhojyapratishrayaiH |
pUjayAmAsa sA kanyA vardhamAnaistu sarvadA || 3||

annAdisamudAchAraH shayyAsanakRRitastathA |
divase divase tasya vardhate na tu hIyate || 4||

nirbhartsanApavAdaishcha tathaivApriyayA girA |
brAhmaNasya pRRithA rAjanna chakArApriyaM tadA || 5||

vyaste kAle punashchaiti na chaiti bahusho dvijaH |
durlabhyamapi chaivAnnaM dIyatAmiti so.abravIt || 6||

kRRitameva cha tatsarvaM pRRithA tasmai nyavedayat |
shiShyavatputravachchaiva svasRRivachcha susa.nyatA || 7||

yathopajoShaM rAjendra dvijAtipravarasya sA |
prItimutpAdayAmAsa kanyA yatnairaninditA || 8||

tasyAstu shIlavRRittena tutoSha dvijasattamaH |
avadhAnena bhUyo.asya paraM yatnamathAkarot || 9||

tAM prabhAte cha sAye cha pitA paprachCha bhArata |
api tuShyati te putri brAhmaNaH paricharyayA || 10||

taM sA paramamityeva pratyuvAcha yashasvinI |
tataH prItimavApAgryAM kuntibhojo mahAmanAH || 11||

tataH sa.nvatsare pUrNe yadAsau japatAM varaH |
nApashyadduShkRRitaM ki~nchitpRRithAyAH sauhRRide rataH || 12||

tataH prItamanA bhUtvA sa enAM brAhmaNo.abravIt |
prIto.asmi paramaM bhadre parichAreNa te shubhe || 13||

varAnvRRiNIShva kalyANi durApAnmAnuShairiha |
yaistvaM sImantinIH sarvA yashasAbhibhaviShyasi || 14||

kuntyuvAcha||

kRRitAni mama sarvANi yasyA me vedavittama |
tvaM prasannaH pitA chaiva kRRitaM vipra varairmama || 15||

brAhmaNa uvAcha||

yadi nechChasi bhadre tvaM varaM mattaH shuchismite |
imaM mantraM gRRihANa tvamAhvAnAya divaukasAm || 16||

yaM yaM devaM tvametena mantreNAvAhayiShyasi |
tena tena vashe bhadre sthAtavyaM te bhaviShyati || 17||

akAmo vA sakAmo vA na sa naiShyati te vasham |
vibudho mantrasa.nshAnto vAkye bhRRitya ivAnataH || 18||

vaishampAyana uvAcha||

na shashAka dvitIyaM sA pratyAkhyAtumaninditA |
taM vai dvijAtipravaraM tadA shApabhayAnnRRipa || 19||

tatastAmanavadyA~NgIM grAhayAmAsa vai dvijaH |
mantragrAmaM tadA rAjannatharvashirasi shrutam || 20||

taM pradAya tu rAjendra kuntibhojamuvAcha ha |
uShito.asmi sukhaM rAjankanyayA paritoShitaH || 21||

tava gehe suvihitaH sadA supratipUjitaH |
sAdhayiShyAmahe tAvadityuktvAntaradhIyata || 22||

sa tu rAjA dvijaM dRRiShTvA tatraivAntarhitaM tadA |
babhUva vismayAviShTaH pRRithAM cha samapUjayat || 23||

\hrule

\medskip
                  290
\medskip

vaishampAyana uvAcha||

gate tasmindvijashreShThe kasmi.nshchitkAlaparyaye |
chintayAmAsa sA kanyA mantragrAmabalAbalam || 1||

ayaM vai kIdRRishastena mama datto mahAtmanA |
mantragrAmo balaM tasya j~nAsye nAtichirAdiva || 2||

evaM sa~nchintayantI sA dadarshartuM yadRRichChayA |
vrIDitA sAbhavadbAlA kanyAbhAve rajasvalA || 3||

athodyantaM sahasrA.nshuM pRRithA dIptaM dadarsha ha |
na tatarpa cha rUpeNa bhAnoH sandhyAgatasya sA || 4||

tasyA dRRiShTirabhUddivyA sApashyaddivyadarshanam |
AmuktakavachaM devaM kuNDalAbhyAM vibhUShitam || 5||

tasyAH kautUhalaM tvAsInmantraM prati narAdhipa |
AhvAnamakarotsAtha tasya devasya bhAminI || 6||

prANAnupaspRRishya tadA AjuhAva divAkaram |
AjagAma tato rAja.nstvaramANo divAkaraH || 7||

madhupi~Ngo mahAbAhuH kambugrIvo hasanniva |
a~NgadI baddhamukuTo dishaH prajvAlayanniva || 8||

yogAtkRRitvA dvidhAtmAnamAjagAma tatApa cha |
AbabhAShe tataH kuntIM sAmnA paramavalgunA || 9||

Agato.asmi vashaM bhadre tava mantrabalAtkRRitaH |
kiM karomyavasho rAj~ni brUhi kartA tadasmi te || 10||

kuntyuvAcha||

gamyatAM bhagava.nstatra yato.asi samupAgataH |
kautUhalAtsamAhUtaH prasIda bhagavanniti || 11||

sUrya uvAcha||

gamiShye.ahaM yathA mAM tvaM bravIShi tanumadhyame |
na tu devaM samAhUya nyAyyaM preShayituM vRRithA || 12||

tavAbhisandhiH subhage sUryAtputro bhavediti |
vIryeNApratimo loke kavachI kuNDalIti cha || 13||

sA tvamAtmapradAnaM vai kuruShva gajagAmini |
utpatsyati hi putraste yathAsa~Nkalpama~Ngane || 14||

atha gachChAmyahaM bhadre tvayAsa~Ngamya susmite |
shapsyAmi tvAmahaM kruddho brAhmaNaM pitaraM cha te || 15||

tvatkRRite tAnpradhakShyAmi sarvAnapi na sa.nshayaH |
pitaraM chaiva te mUDhaM yo na vetti tavAnayam || 16||

tasya cha brAhmaNasyAdya yo.asau mantramadAttava |
shIlavRRittamavij~nAya dhAsyAmi vinayaM param || 17||

ete hi vibudhAH sarve pura.ndaramukhA divi |
tvayA pralabdhaM pashyanti smayanta iva bhAmini || 18||

pashya chainAnsuragaNAndivyaM chakShuridaM hi te |
pUrvameva mayA dattaM dRRiShTavatyasi yena mAm || 19||

vaishampAyana uvAcha||

tato.apashyattridashAnrAjaputrI  sarvAneva sveShu dhiShNyeShu khasthAn |
prabhAsantaM bhAnumantaM mahAntaM  yathAdityaM rochamAnaM tathaiva || 20||

sA tAndRRiShTvA vrIDamAneva bAlA  sUryaM devI vachanaM prAha bhItA |
gachCha tvaM vai gopate svaM vimAnaM  kanyAbhAvAdduHkha eShopachAraH || 21||

pitA mAtA guravashchaiva ye.anye  dehasyAsya prabhavanti pradAne |
nAhaM dharmaM lopayiShyAmi loke  strINAM vRRittaM pUjyate deharakShA || 22||

mayA mantrabalaM j~nAtumAhUtastvaM vibhAvaso |
bAlyAdbAleti kRRitvA tatkShantumarhasi me vibho || 23||

sUrya uvAcha||

bAleti kRRitvAnunayaM tavAhaM  dadAni nAnyAnunayaM labheta |
AtmapradAnaM kuru kuntikanye  shAntistavaivaM hi bhavechcha bhIru || 24||

na chApi yuktaM gantuM hi mayA mithyAkRRitena vai |
gamiShyAmyanavadyA~Ngi loke samavahAsyatAm || 25||

sarveShAM vibudhAnAM cha vaktavyaH syAmahaM shubhe || 25||

sA tvaM mayA samAgachCha putraM lapsyasi mAdRRisham |
vishiShTA sarvalokeShu bhaviShyasi cha bhAmini || 26||

\hrule

\medskip
                  291
\medskip

vaishampAyana uvAcha||

sA tu kanyA bahuvidhaM bruvantI madhuraM vachaH |
anunetuM sahasrA.nshuM na shashAka manasvinI || 1||

na shashAka yadA bAlA pratyAkhyAtuM tamonudam |
bhItA shApAttato rAjandadhyau dIrghamathAntaram || 2||

anAgasaH pituH shApo brAhmaNasya tathaiva cha |
mannimittaH kathaM na syAtkruddhAdasmAdvibhAvasoH || 3||

bAlenApi satA mohAdbhRRishaM sApahnavAnyapi |
nAtyAsAdayitavyAni tejA.nsi cha tapA.nsi cha || 4||

sAhamadya bhRRishaM bhItA gRRihItA cha kare bhRRisham |
kathaM tvakAryaM kuryAM vai pradAnaM hyAtmanaH svayam || 5||

saivaM shApaparitrastA bahu chintayatI tadA |
mohenAbhiparItA~NgI smayamAnA punaH punaH || 6||

taM devamabravIdbhItA bandhUnAM rAjasattama |
vrIDAvihvalayA vAchA shApatrastA vishAM pate || 7||

kuntyuvAcha||

pitA me dhriyate deva mAtA chAnye cha bAndhavAH |
na teShu dhriyamANeShu vidhilopo bhavedayam || 8||

tvayA me sa~Ngamo deva yadi syAdvidhivarjitaH |
mannimittaM kulasyAsya loke kIrtirnashettataH || 9||

atha vA dharmametaM tvaM manyase tapatAM vara |
RRite pradAnAdbandhubhyastava kAmaM karomyaham || 10||

AtmapradAnaM durdharSha tava kRRitvA satI tvaham |
tvayi dharmo yashashchaiva kIrtirAyushcha dehinAm || 11||

sUrya uvAcha||

na te pitA na te mAtA guravo vA shuchismite |
prabhavanti varArohe bhadraM te shRRiNu me vachaH || 12||

sarvAnkAmayate yasmAtkanerdhAtoshcha bhAmini |
tasmAtkanyeha sushroNi svatantrA varavarNini || 13||

nAdharmashcharitaH kashchittvayA bhavati bhAmini |
adharmaM kuta evAhaM chareyaM lokakAmyayA || 14||

anAvRRitAH striyaH sarvA narAshcha varavarNini |
svabhAva eSha lokAnAM vikAro.anya iti smRRitaH || 15||

sA mayA saha sa~Ngamya punaH kanyA bhaviShyasi |
putrashcha te mahAbAhurbhaviShyati mahAyashAH || 16||

kuntyuvAcha||

yadi putro mama bhavettvattaH sarvatamopaha |
kuNDalI kavachI shUro mahAbAhurmahAbalaH || 17||

sUrya uvAcha||

bhaviShyati mahAbAhuH kuNDalI divyavarmabhRRit |
ubhayaM chAmRRitamayaM tasya bhadre bhaviShyati || 18||

kuntyuvAcha||

yadyetadamRRitAdasti kuNDale varma chottamam |
mama putrasya yaM vai tvaM matta utpAdayiShyasi || 19||

astu me sa~Ngamo deva yathoktaM bhagava.nstvayA |
tvadvIryarUpasattvaujA dharmayukto bhavetsa cha || 20||

sUrya uvAcha||

adityA kuNDale rAj~ni datte me mattakAshini |
te.asya dAsyAmi vai bhIru varma chaivedamuttamam || 21||

pRRithovAcha||

paramaM bhagavandeva sa~NgamiShye tvayA saha |
yadi putro bhavedevaM yathA vadasi gopate || 22||

vaishampAyana uvAcha||

tathetyuktvA tu tAM kuntImAvivesha viha~NgamaH |
svarbhAnushatruryogAtmA nAbhyAM pasparsha chaiva tAm || 23||

tataH sA vihvalevAsItkanyA sUryasya tejasA |
papAtAtha cha sA devI shayane mUDhachetanA || 24||

sUrya uvAcha||

sAdhayiShyAmi sushroNi putraM vai janayiShyasi |
sarvashastrabhRRitAM shreShThaM kanyA chaiva bhaviShyasi || 25||

vaishampAyana uvAcha||

tataH sA vrIDitA bAlA tadA sUryamathAbravIt |
evamastviti rAjendra prasthitaM bhUrivarchasam || 26||

iti smoktA kuntirAjAtmajA sA  vivasvantaM yAchamAnA salajjA |
tasminpuNye shayanIye papAta  mohAviShTA bhajyamAnA lateva || 27||

tAM tigmA.nshustejasA mohayitvA  yogenAviShyAtmasa.nsthAM chakAra |
na chaivainAM dUShayAmAsa bhAnuH  sa~nj~nAM lebhe bhUya evAtha bAlA || 28||

\hrule

\medskip
                  292
\medskip

vaishampAyana uvAcha||

tato garbhaH samabhavatpRRithAyAH pRRithivIpate |
shukle dashottare pakShe tArApatirivAmbare || 1||

sA bAndhavabhayAdbAlA taM garbhaM vinigUhatI |
dhArayAmAsa sushroNI na chainAM bubudhe janaH || 2||

na hi tAM veda nAryanyA kAchiddhAtreyikAmRRite |
kanyApuragatAM bAlAM nipuNAM parirakShaNe || 3||

tataH kAlena sA garbhaM suShuve varavarNinI |
kanyaiva tasya devasya prasAdAdamaraprabham || 4||

tathaiva baddhakavachaM kanakojjvalakuNDalam |
haryakShaM vRRiShabhaskandhaM yathAsya pitaraM tathA || 5||

jAtamAtraM cha taM garbhaM dhAtryA saMmantrya bhAminI |
ma~njUShAyAmavadadhe svAstIrNAyAM samantataH || 6||

madhUchChiShTasthitAyAM sA sukhAyAM rudatI tathA |
shlakShNAyAM supidhAnAyAmashvanadyAmavAsRRijat || 7||

jAnatI chApyakartavyaM kanyAyA garbhadhAraNam |
putrasnehena rAjendra karuNaM paryadevayat || 8||

samutsRRijantI ma~njUShAmashvanadyAstadA jale |
uvAcha rudatI kuntI yAni vAkyAni tachChRRiNu || 9||

svasti te.astvAntarikShebhyaH pArthivebhyashcha putraka |
divyebhyashchaiva bhUtebhyastathA toyacharAshcha ye || 10||

shivAste santu panthAno mA cha te paripanthinaH |
AgamAshcha tathA putra bhavantvadrohachetasaH || 11||

pAtu tvAM varuNo rAjA salile salileshvaraH |
antarikShe.antarikShasthaH pavanaH sarvagastathA || 12||

pitA tvAM pAtu sarvatra tapanastapatAM varaH |
yena datto.asi me putra divyena vidhinA kila || 13||

AdityA vasavo rudrAH sAdhyA vishve cha devatAH |
marutashcha sahendreNa dishashcha sadigIshvarAH || 14||

rakShantu tvAM surAH sarve sameShu viShameShu cha |
vetsyAmi tvAM videshe.api kavachenopasUchitam || 15||

dhanyaste putra janako devo bhAnurvibhAvasuH |
yastvAM drakShyati divyena chakShuShA vAhinIgatam || 16||

dhanyA sA pramadA yA tvAM putratve kalpayiShyati |
yasyAstvaM tRRiShitaH putra stanaM pAsyasi devaja || 17||

ko nu svapnastayA dRRiShTo yA tvAmAdityavarchasam |
divyavarmasamAyuktaM divyakuNDalabhUShitam || 18||

padmAyatavishAlAkShaM padmatAmratalojjvalam |
sulalATaM sukeshAntaM putratve kalpayiShyati || 19||

dhanyA drakShyanti putra tvAM bhUmau sa.nsarpamANakam |
avyaktakalavAkyAni vadantaM reNuguNThitam || 20||

dhanyA drakShyanti putra tvAM punaryauvanage mukhe |
himavadvanasambhUtaM siMhaM kesariNaM yathA || 21||

evaM bahuvidhaM rAjanvilapya karuNaM pRRithA |
avAsRRijata ma~njUShAmashvanadyAstadA jale || 22||

rudatI putrashokArtA nishIthe kamalekShaNA |
dhAtryA saha pRRithA rAjanputradarshanalAlasA || 23||

visarjayitvA ma~njUShAM sambodhanabhayAtpituH |
vivesha rAjabhavanaM punaH shokAturA tataH || 24||

ma~njUShA tvashvanadyAH sA yayau charmaNvatIM nadIm |
charmaNvatyAshcha yamunAM tato ga~NgAM jagAma ha || 25||

ga~NgAyAH sUtaviShayaM champAmabhyAyayau purIm |
sa ma~njUShAgato garbhastara~NgairuhyamAnakaH || 26||

amRRitAdutthitaM divyaM tattu varma sakuNDalam |
dhArayAmAsa taM garbhaM daivaM cha vidhinirmitam || 27||

\hrule

\medskip
                  293
\medskip

vaishampAyana uvAcha||

etasminneva kAle tu dhRRitarAShTrasya vai sakhA |
sUto.adhiratha ityeva sadAro jAhnavIM yayau || 1||

tasya bhAryAbhavadrAjanrUpeNAsadRRishI bhuvi |
rAdhA nAma mahAbhAgA na sA putramavindata || 2||

apatyArthe paraM yatnamakarochcha visheShataH || 2||

sA dadarshAtha ma~njUShAmuhyamAnAM yadRRichChayA |
dattarakShApratisarAmanvAlabhanashobhitAm || 3||

UrmItara~NgairjAhnavyAH samAnItAmupahvaram || 3||

sA tAM kautUhalAtprAptAM grAhayAmAsa bhAminI |
tato nivedayAmAsa sUtasyAdhirathasya vai || 4||

sa tAmuddhRRitya ma~njUShAmutsArya jalamantikAt |
yantrairudghATayAmAsa so.apashyattatra bAlakam || 5||

taruNAdityasa~NkAshaM hemavarmadharaM tathA |
mRRiShTakuNDalayuktena vadanena virAjatA || 6||

sa sUto bhAryayA sArdhaM vismayotphullalochanaH |
a~NkamAropya taM bAlaM bhAryAM vachanamabravIt || 7||

idamatyadbhutaM bhIru yato jAto.asmi bhAmini |
dRRiShTavAndevagarbho.ayaM manye.asmAnsamupAgataH || 8||

anapatyasya putro.ayaM devairdatto dhruvaM mama |
ityuktvA taM dadau putraM rAdhAyai sa mahIpate || 9||

pratijagrAha taM rAdhA vidhivaddivyarUpiNam |
putraM kamalagarbhAbhaM devagarbhaM shriyA vRRitam || 10||

pupoSha chainaM vidhivadvavRRidhe sa cha vIryavAn |
tataH prabhRRiti chApyanye prAbhavannaurasAH sutAH || 11||

vasuvarmadharaM dRRiShTvA taM bAlaM hemakuNDalam |
nAmAsya vasuSheNeti tatashchakrurdvijAtayaH || 12||

evaM sa sUtaputratvaM jagAmAmitavikramaH |
vasuSheNa iti khyAto vRRiSha ityeva cha prabhuH || 13||

sa jyeShThaputraH sUtasya vavRRidhe.a~NgeShu vIryavAn |
chAreNa viditashchAsItpRRithAyA divyavarmabhRRit || 14||

sUtastvadhirathaH putraM vivRRiddhaM samaye tataH |
dRRiShTvA prasthApayAmAsa puraM vAraNasAhvayam || 15||

tatropasadanaM chakre droNasyeShvastrakarmaNi |
sakhyaM duryodhanenaivamagachChatsa cha vIryavAn || 16||

droNAtkRRipAchcha rAmAchcha so.astragrAmaM chaturvidham |
labdhvA loke.abhavatkhyAtaH parameShvAsatAM gataH || 17||

sandhAya dhArtarAShTreNa pArthAnAM vipriye sthitaH |
yoddhumAsha.nsate nityaM phalgunena mahAtmanA || 18||

sadA hi tasya spardhAsIdarjunena vishAM pate |
arjunasya cha karNena yato dRRiShTo babhUva saH || 19||

taM tu kuNDalinaM dRRiShTvA varmaNA cha samanvitam |
avadhyaM samare matvA paryatapyadyudhiShThiraH || 20||

yadA tu karNo rAjendra bhAnumantaM divAkaram |
stauti madhya.ndine prApte prA~njaliH salile sthitaH || 21||

tatrainamupatiShThanti brAhmaNA dhanahetavaH |
nAdeyaM tasya tatkAle ki~nchidasti dvijAtiShu || 22||

tamindro brAhmaNo bhUtvA bhikShAM dehItyupasthitaH |
svAgataM cheti rAdheyastamatha pratyabhAShata || 23||

\hrule

\medskip
                  294
\medskip

vaishampAyana uvAcha||

devarAjamanuprAptaM brAhmaNachChadmanA vRRiShaH |
dRRiShTvA svAgatamityAha na bubodhAsya mAnasam || 1||

hiraNyakaNThIH pramadA grAmAnvA bahugokulAn |
kiM dadAnIti taM vipramuvAchAdhirathistataH || 2||

brAhmaNa uvAcha||

hiraNyakaNThyaH pramadA yachchAnyatprItivardhanam |
nAhaM dattamihechChAmi tadarthibhyaH pradIyatAm || 3||

yadetatsahajaM varma kuNDale cha tavAnagha |
etadutkRRitya me dehi yadi satyavrato bhavAn || 4||

etadichChAmyahaM kShipraM tvayA dattaM parantapa |
eSha me sarvalAbhAnAM lAbhaH paramako mataH || 5||

karNa uvAcha||

avaniM pramadA gAshcha nirvApaM bahuvArShikam |
tatte vipra pradAsyAmi na tu varma na kuNDale || 6||

vaishampAyana uvAcha||

evaM bahuvidhairvAkyairyAchyamAnaH sa tu dvijaH |
karNena bharatashreShTha nAnyaM varamayAchata || 7||

sAntvitashcha yathAshakti pUjitashcha yathAvidhi |
naivAnyaM sa dvijashreShThaH kAmayAmAsa vai varam || 8||

yadA nAnyaM pravRRiNute varaM vai dvijasattamaH |
tadainamabravIdbhUyo rAdheyaH prahasanniva || 9||

sahajaM varma me vipra kuNDale chAmRRitodbhave |
tenAvadhyo.asmi lokeShu tato naitaddadAmyaham || 10||

vishAlaM pRRithivIrAjyaM kShemaM nihatakaNTakam |
pratigRRihNIShva mattastvaM sAdhu brAhmaNapu~Ngava || 11||

kuNDalAbhyAM vimukto.ahaM varmaNA sahajena cha |
gamanIyo bhaviShyAmi shatrUNAM dvijasattama || 12||

yadA nAnyaM varaM vavre bhagavAnpAkashAsanaH |
tataH prahasya karNastaM punarityabravIdvachaH || 13||

vidito devadevesha prAgevAsi mama prabho |
na tu nyAyyaM mayA dAtuM tava shakra vRRithA varam || 14||

tvaM hi deveshvaraH sAkShAttvayA deyo varo mama |
anyeShAM chaiva bhUtAnAmIshvaro hyasi bhUtakRRit || 15||

yadi dAsyAmi te deva kuNDale kavachaM tathA |
vadhyatAmupayAsyAmi tvaM cha shakrAvahAsyatAm || 16||

tasmAdvinimayaM kRRitvA kuNDale varma chottamam |
harasva shakra kAmaM me na dadyAmahamanyathA || 17||

shakra uvAcha||

vidito.ahaM raveH pUrvamAyanneva tavAntikam |
tena te sarvamAkhyAtamevametanna sa.nshayaH || 18||

kAmamastu tathA tAta tava karNa yathechChasi |
varjayitvA tu me vajraM pravRRiNIShva yadichChasi || 19||

vaishampAyana uvAcha||

tataH karNaH prahRRiShTastu upasa~Ngamya vAsavam |
amoghAM shaktimabhyetya vavre sampUrNamAnasaH || 20||

karNa uvAcha||

varmaNA kuNDalAbhyAM cha shaktiM me dehi vAsava |
amoghAM shatrusa~NghAnAM ghAtanIM pRRitanAmukhe || 21||

vaishampAyana uvAcha||

tataH sa~nchintya manasA muhUrtamiva vAsavaH |
shaktyarthaM pRRithivIpAla karNaM vAkyamathAbravIt || 22||

kuNDale me prayachChasva varma chaiva sharIrajam |
gRRihANa karNa shaktiM tvamanena samayena me || 23||

amoghA hanti shatashaH shatrUnmama karachyutA |
punashcha pANimabhyeti mama daityAnvinighnataH || 24||

seyaM tava karaM prApya hatvaikaM ripumUrjitam |
garjantaM pratapantaM cha mAmevaiShyati sUtaja || 25||

karNa uvAcha||

ekamevAhamichChAmi ripuM hantuM mahAhave |
garjantaM pratapantaM cha yato mama bhayaM bhavet || 26||

indra uvAcha||

ekaM haniShyasi ripuM garjantaM balinaM raNe |
tvaM tu yaM prArthayasyekaM rakShyate sa mahAtmanA || 27||

yamAhurvedavidvA.nso varAhamajitaM harim |
nArAyaNamachintyaM cha tena kRRiShNena rakShyate || 28||

karNa uvAcha||

evamapyastu bhagavannekavIravadhe mama |
amoghA pravarA shaktiryena hanyAM pratApinam || 29||

utkRRitya tu pradAsyAmi kuNDale kavachaM cha te |
nikRRitteShu cha gAtreShu na me bIbhatsatA bhavet || 30||

indra uvAcha||

na te bIbhatsatA karNa bhaviShyati katha~nchana |
vraNashchApi na gAtreShu yastvaM nAnRRitamichChasi || 31||

yAdRRishaste piturvarNastejashcha vadatAM vara |
tAdRRishenaiva varNena tvaM karNa bhavitA punaH || 32||

vidyamAneShu shastreShu yadyamoghAmasa.nshaye |
pramatto mokShyase chApi tvayyevaiShA patiShyati || 33||

karNa uvAcha||

sa.nshayaM paramaM prApya vimokShye vAsavImimAm |
yathA mAmAttha shakra tvaM satyametadbravImi te || 34||

vaishampAyana uvAcha||

tataH shaktiM prajvalitAM pratigRRihya vishAM pate |
shastraM gRRihItvA nishitaM sarvagAtrANyakRRintata || 35||

tato devA mAnavA dAnavAshcha  nikRRintantaM karNamAtmAnamevam |
dRRiShTvA sarve siddhasa~NghAshcha nedurna hyasyAsIdduHkhajo vai vikAraH || 36||

tato divyA dundubhayaH praNeduH  papAtochchaiH puShpavarShaM cha divyam |
dRRiShTvA karNaM shastrasa~NkRRittagAtraM  muhushchApi smayamAnaM nRRivIram || 37||

tatashChittvA kavachaM divyama~NgAttathaivArdraM pradadau vAsavAya |
tathotkRRitya pradadau kuNDale te  vaikartanaH karmaNA tena karNaH || 38||

tataH shakraH prahasanva~nchayitvA  karNaM loke yashasA yojayitvA |
kRRitaM kAryaM pANDavAnAM hi mene  tataH pashchAddivamevotpapAta || 39||

shrutvA karNaM muShitaM dhArtarAShTrA  dInAH sarve bhagnadarpA ivAsan |
tAM chAvasthAM gamitaM sUtaputraM  shrutvA pArthA jahRRiShuH kAnanasthAH || 40||

janamejaya uvAcha||

kvasthA vIrAH pANDavAste babhUvuH  kutashchaitachChrutavantaH priyaM te |
kiM vAkArShurdvAdashe.abde vyatIte  tanme sarvaM bhagavAnvyAkarotu || 41||

vaishampAyana uvAcha||

labdhvA kRRiShNAM saindhavaM drAvayitvA  vipraiH sArdhaM kAmyakAdAshramAtte |
mArkaNDeyAchChrutavantaH purANaM  devarShINAM charitaM vistareNa || 42||

pratyAjagmuH sarathAH sAnuyAtrAH  sarvaiH sArdhaM sUdapaurogavaishcha |
tataH puNyaM dvaitavanaM nRRivIrA  nistIryograM vanavAsaM samagram || 43||

\hrule

\medskip
              AraNeyaparva
                  295
\medskip

janamejaya uvAcha||

evaM hRRitAyAM kRRiShNAyAM prApya kleshamanuttamam |
pratilabhya tataH kRRiShNAM kimakurvata pANDavAH || 1||

vaishampAyana uvAcha||

evaM hRRitAyAM kRRiShNAyAM prApya kleshamanuttamam |
vihAya kAmyakaM rAjA saha bhrAtRRibhirachyutaH || 2||

punardvaitavanaM ramyamAjagAma yudhiShThiraH |
svAdumUlaphalaM ramyaM mArkaNDeyAshramaM prati || 3||

anuguptaphalAhArAH sarva eva mitAshanAH |
nyavasanpANDavAstatra kRRiShNayA saha bhArata || 4||

vasandvaitavane rAjA kuntIputro yudhiShThiraH |
bhImaseno.arjunashchaiva mAdrIputrau cha pANDavau || 5||

brAhmaNArthe parAkrAntA dharmAtmAno yatavratAH |
kleshamArChanta vipulaM sukhodarkaM parantapAH || 6||

ajAtashatrumAsInaM bhrAtRRibhiH sahitaM vane |
Agamya brAhmaNastUrNaM santapta idamabravIt || 7||

araNIsahitaM mahyaM samAsaktaM vanaspatau |
mRRigasya gharShamANasya viShANe samasajjata || 8||

tadAdAya gato rAja.nstvaramANo mahAmRRigaH |
AshramAttvaritaH shIghraM plavamAno mahAjavaH || 9||

tasya gatvA padaM shIghramAsAdya cha mahAmRRigam |
agnihotraM na lupyeta tadAnayata pANDavAH || 10||

brAhmaNasya vachaH shrutvA santapto.atha yudhiShThiraH |
dhanurAdAya kaunteyaH prAdravadbhrAtRRibhiH saha || 11||

sannaddhA dhanvinaH sarve prAdravannarapu~NgavAH |
brAhmaNArthe yatantaste shIghramanvagamanmRRigam || 12||

karNinAlIkanArAchAnutsRRijanto mahArathAH |
nAvidhyanpANDavAstatra pashyanto mRRigamantikAt || 13||

teShAM prayatamAnAnAM nAdRRishyata mahAmRRigaH |
apashyanto mRRigaM shrAntA duHkhaM prAptA manasvinaH || 14||

shItalachChAyamAsAdya nyagrodhaM gahane vane |
kShutpipAsAparItA~NgAH pANDavAH samupAvishan || 15||

teShAM samupaviShTAnAM nakulo duHkhitastadA |
abravIdbhrAtaraM jyeShThamamarShAtkurusattama || 16||

nAsminkule jAtu mamajja dharmo  na chAlasyAdarthalopo babhUva |
anuttarAH sarvabhUteShu bhUyaH  samprAptAH smaH sa.nshayaM kena rAjan || 17||

\hrule

\medskip
                  296
\medskip

yudhiShThira uvAcha||

nApadAmasti maryAdA na nimittaM na kAraNam |
dharmastu vibhajatyatra ubhayoH puNyapApayoH || 1||

bhIma uvAcha||

prAtikAmyanayatkRRiShNAM sabhAyAM preShyavattadA |
na mayA nihatastatra tena prAptAH sma sa.nshayam || 2||

arjuna uvAcha||

vAchastIkShNAsthibhedinyaH sUtaputreNa bhAShitAH |
atitIkShNA mayA kShAntAstena prAptAH sma sa.nshayam || 3||

sahadeva uvAcha||

shakunistvAM yadAjaiShIdakShadyUtena bhArata |
sa mayA na hatastatra tena prAptAH sma sa.nshayam || 4||

vaishampAyana uvAcha||

tato yudhiShThiro rAjA nakulaM vAkyamabravIt |
Aruhya vRRikShaM mAdreya nirIkShasva disho dasha || 5||

pAnIyamantike pashya vRRikShAnvApyudakAshrayAn |
ime hi bhrAtaraH shrAntAstava tAta pipAsitAH || 6||

nakulastu tathetyuktvA shIghramAruhya pAdapam |
abravIdbhrAtaraM jyeShThamabhivIkShya samantataH || 7||

pashyAmi bahulAnrAjanvRRikShAnudakasa.nshrayAn |
sArasAnAM cha nirhrAdamatrodakamasa.nshayam || 8||

tato.abravItsatyadhRRitiH kuntIputro yudhiShThiraH |
gachCha saumya tataH shIghraM tUrNaM pAnIyamAnaya || 9||

nakulastu tathetyuktvA bhrAturjyeShThasya shAsanAt |
prAdravadyatra pAnIyaM shIghraM chaivAnvapadyata || 10||

sa dRRiShTvA vimalaM toyaM sArasaiH parivAritam |
pAtukAmastato vAchamantarikShAtsa shushruve || 11||

mA tAta sAhasaM kArShIrmama pUrvaparigrahaH |
prashnAnuktvA tu mAdreya tataH piba harasva cha || 12||

anAdRRitya tu tadvAkyaM nakulaH supipAsitaH |
apibachChItalaM toyaM pItvA cha nipapAta ha || 13||

chirAyamANe nakule kuntIputro yudhiShThiraH |
abravIdbhrAtaraM vIraM sahadevamari.ndamam || 14||

bhrAtA chirAyate tAta sahadeva tavAgrajaH |
taM chaivAnaya sodaryaM pAnIyaM cha tvamAnaya || 15||

sahadevastathetyuktvA tAM dishaM pratyapadyata |
dadarsha cha hataM bhUmau bhrAtaraM nakulaM tadA || 16||

bhrAtRRishokAbhisantaptastRRiShayA cha prapIDitaH |
abhidudrAva pAnIyaM tato vAgabhyabhAShata || 17||

mA tAta sAhasaM kArShIrmama pUrvaparigrahaH |
prashnAnuktvA yathAkAmaM tataH piba harasva cha || 18||

anAdRRitya tu tadvAkyaM sahadevaH pipAsitaH |
apibachChItalaM toyaM pItvA cha nipapAta ha || 19||

athAbravItsa vijayaM kuntIputro yudhiShThiraH |
bhrAtarau te chiragatau bIbhatso shatrukarshana || 20||

tau chaivAnaya bhadraM te pAnIyaM cha tvamAnaya || 20||

evamukto guDAkeshaH pragRRihya sasharaM dhanuH |
AmuktakhaDgo medhAvI tatsaraH pratyapadyata || 21||

yataH puruShashArdUlau pAnIyaharaNe gatau |
tau dadarsha hatau tatra bhrAtarau shvetavAhanaH || 22||

prasuptAviva tau dRRiShTvA narasiMhaH suduHkhitaH |
dhanurudyamya kaunteyo vyalokayata tadvanam || 23||

nApashyattatra ki~nchitsa bhUtaM tasminmahAvane |
savyasAchI tataH shrAntaH pAnIyaM so.abhyadhAvata || 24||

abhidhAva.nstato vAchamantarikShAtsa shushruve |
kimAsIdasi pAnIyaM naitachChakyaM balAttvayA || 25||

kaunteya yadi vai prashnAnmayoktAnpratipatsyase |
tataH pAsyasi pAnIyaM hariShyasi cha bhArata || 26||

vAritastvabravItpArtho dRRishyamAno nivAraya |
yAvadbANairvinirbhinnaH punarnaivaM vadiShyasi || 27||

evamuktvA tataH pArthaH sharairastrAnumantritaiH |
vavarSha tAM dishaM kRRitsnAM shabdavedhaM cha darshayan || 28||

karNinAlIkanArAchAnutsRRijanbharatarShabha |
anekairiShusa~NghAtairantarikShaM vavarSha ha || 29||

yakSha uvAcha||

kiM vighAtena te pArtha prashnAnuktvA tataH piba |
anuktvA tu tataH prashnAnpItvaiva na bhaviShyasi || 30||

vaishampAyana uvAcha||

sa tvamoghAniShUnmuktvA tRRiShNayAbhiprapIDitaH |
avij~nAyaiva tAnprashnAnpItvaiva nipapAta ha || 31||

athAbravIdbhImasenaM kuntIputro yudhiShThiraH |
nakulaH sahadevashcha bIbhatsushchAparAjitaH || 32||

chiraM gatAstoyahetorna chAgachChanti bhArata |
tA.nshchaivAnaya bhadraM te pAnIyaM cha tvamAnaya || 33||

bhImasenastathetyuktvA tAM dishaM pratyapadyata |
yatra te puruShavyAghrA bhrAtaro.asya nipAtitAH || 34||

tAndRRiShTvA duHkhito bhImastRRiShayA cha prapIDitaH |
amanyata mahAbAhuH karma tadyakSharakShasAm || 35||

sa chintayAmAsa tadA yoddhavyaM dhruvamadya me || 35||

pAsyAmi tAvatpAnIyamiti pArtho vRRikodaraH |
tato.abhyadhAvatpAnIyaM pipAsuH puruSharShabhaH || 36||

yakSha uvAcha||

mA tAta sAhasaM kArShIrmama pUrvaparigrahaH |
prashnAnuktvA tu kaunteya tataH piba harasva cha || 37||

vaishampAyana uvAcha||

evamuktastato bhImo yakSheNAmitatejasA |
avij~nAyaiva tAnprashnAnpItvaiva nipapAta ha || 38||

tataH kuntIsuto rAjA vichintya puruSharShabhaH |
samutthAya mahAbAhurdahyamAnena chetasA || 39||

apetajananirghoShaM pravivesha mahAvanam |
rurubhishcha varAhaishcha pakShibhishcha niShevitam || 40||

nIlabhAsvaravarNaishcha pAdapairupashobhitam |
bhramarairupagItaM cha pakShibhishcha mahAyashAH || 41||

sa gachChankAnane tasminhemajAlapariShkRRitam |
dadarsha tatsaraH shrImAnvishvakarmakRRitaM yathA || 42||

upetaM nalinIjAlaiH sindhuvAraishcha vetasaiH |
ketakaiH karavIraishcha pippalaishchaiva sa.nvRRitam || 43||

shramArtastadupAgamya saro dRRiShTvAtha vismitaH || 43||

\hrule

\medskip
              yakShaprashnAH
                  297
\medskip

vaishampAyana uvAcha||

sa dadarsha hatAnbhrAtR^I.NllokapAlAniva chyutAn |
yugAnte samanuprApte shakrapratimagauravAn || 1||

viprakIrNadhanurbANaM dRRiShTvA nihatamarjunam |
bhImasenaM yamau chobhau nirvicheShTAngatAyuShaH || 2||

sa dIrghamuShNaM niHshvasya shokabAShpapariplutaH |
buddhyA vichintayAmAsa vIrAH kena nipAtitAH || 3||

naiShAM shastraprahAro.asti padaM nehAsti kasyachit |
bhUtaM mahadidaM manye bhrAtaro yena me hatAH || 4||

ekAgraM chintayiShyAmi pItvA vetsyAmi vA jalam || 4||

syAttu duryodhanenedamupA.nshuvihitaM kRRitam |
gAndhArarAjarachitaM satataM jihmabuddhinA || 5||

yasya kAryamakAryaM vA samameva bhavatyuta |
kastasya vishvasedvIro durmaterakRRitAtmanaH || 6||

atha vA puruShairgUDhaiH prayogo.ayaM durAtmanaH |
bhavediti mahAbAhurbahudhA samachintayat || 7||

tasyAsInna viSheNedamudakaM dUShitaM yathA |
mukhavarNAH prasannA me bhrAtR^INAmityachintayat || 8||

ekaikashashchaughabalAnimAnpuruShasattamAn |
ko.anyaH pratisamAseta kAlAntakayamAdRRite || 9||

etenAdhyavasAyena tattoyamavagADhavAn |
gAhamAnashcha tattoyamantarikShAtsa shushruve || 10||

yakSha uvAcha||

ahaM bakaH shaivalamatsyabhakSho  mayA nItAH pretavashaM tavAnujAH |
tvaM pa~nchamo bhavitA rAjaputra  na chetprashnAnpRRichChato vyAkaroShi || 11||

mA tAta sAhasaM kArShIrmama pUrvaparigrahaH |
prashnAnuktvA tu kaunteya tataH piba harasva cha || 12||

yudhiShThira uvAcha||

rudrANAM vA vasUnAM vA marutAM vA pradhAnabhAk |
pRRichChAmi ko bhavAndevo naitachChakuninA kRRitam || 13||

himavAnpAriyAtrashcha vindhyo malaya eva cha |
chatvAraH parvatAH kena pAtitA bhuvi tejasA || 14||

atIva te mahatkarma kRRitaM balavatAM vara |
yanna devA na gandharvA nAsurA na cha rAkShasAH || 15||

viShaheranmahAyuddhe kRRitaM te tanmahAdbhutam || 15||

na te jAnAmi yatkAryaM nAbhijAnAmi kA~NkShitam |
kautUhalaM mahajjAtaM sAdhvasaM chAgataM mama || 16||

yenAsmyudvignahRRidayaH samutpannashirojvaraH |
pRRichChAmi bhagava.nstasmAtko bhavAniha tiShThati || 17||

yakSha uvAcha||

yakSho.ahamasmi bhadraM te nAsmi pakShI jalecharaH |
mayaite nihatAH sarve bhrAtaraste mahaujasaH || 18||

vaishampAyana uvAcha||

tatastAmashivAM shrutvA vAchaM sa paruShAkSharAm |
yakShasya bruvato rAjannupakramya tadA sthitaH || 19||

virUpAkShaM mahAkAyaM yakShaM tAlasamuchChrayam |
jvalanArkapratIkAshamadhRRiShyaM parvatopamam || 20||

setumAshritya tiShThantaM dadarsha bharatarShabhaH |
meghagambhIrayA vAchA tarjayantaM mahAbalam || 21||

yakSha uvAcha||

ime te bhrAtaro rAjanvAryamANA mayAsakRRit |
balAttoyaM jihIrShantastato vai sUditA mayA || 22||

na peyamudakaM rAjanprANAniha parIpsatA |
pArtha mA sAhasaM kArShIrmama pUrvaparigrahaH || 23||

prashnAnuktvA tu kaunteya tataH piba harasva cha || 23||

yudhiShThira uvAcha||

naivAhaM kAmaye yakSha tava pUrvaparigraham |
kAmaM naitatprasha.nsanti santo hi puruShAH sadA || 24||

yadAtmanA svamAtmAnaM prasha.nsetpuruShaH prabho |
yathApraj~naM tu te prashnAnprativakShyAmi pRRichCha mAm || 25||

yakSha uvAcha||

kiM svidAdityamunnayati ke cha tasyAbhitashcharAH |
kashchainamastaM nayati kasmi.nshcha pratitiShThati || 26||

yudhiShThira uvAcha||

brahmAdityamunnayati devAstasyAbhitashcharAH |
dharmashchAstaM nayati cha satye cha pratitiShThati || 27||

yakSha uvAcha||

kena svichChrotriyo bhavati kena svidvindate mahat |
kena dvitIyavAnbhavati rAjankena cha buddhimAn || 28||

yudhiShThira uvAcha||

shrutena shrotriyo bhavati tapasA vindate mahat |
dhRRityA dvitIyavAnbhavati buddhimAnvRRiddhasevayA || 29||

yakSha uvAcha||

kiM brAhmaNAnAM devatvaM kashcha dharmaH satAmiva |
kashchaiShAM mAnuSho bhAvaH kimeShAmasatAmiva || 30||

yudhiShThira uvAcha||

svAdhyAya eShAM devatvaM tapa eShAM satAmiva |
maraNaM mAnuSho bhAvaH parivAdo.asatAmiva || 31||

yakSha uvAcha||

kiM kShatriyANAM devatvaM kashcha dharmaH satAmiva |
kashchaiShAM mAnuSho bhAvaH kimeShAmasatAmiva || 32||

yudhiShThira uvAcha||

iShvastrameShAM devatvaM yaj~na eShAM satAmiva |
bhayaM vai mAnuSho bhAvaH parityAgo.asatAmiva || 33||

yakSha uvAcha||

kimekaM yaj~niyaM sAma kimekaM yaj~niyaM yajuH |
kA chaikA vRRishchate yaj~naM kAM yaj~no nAtivartate || 34||

yudhiShThira uvAcha||

prANo vai yaj~niyaM sAma mano vai yaj~niyaM yajuH |
vAgekA vRRishchate yaj~naM tAM yaj~no nAtivartate || 35||

yakSha uvAcha||

kiM svidApatatAM shreShThaM kiM svinnipatatAM varam |
kiM svitpratiShThamAnAnAM kiM svitpravadatAM varam || 36||

yudhiShThira uvAcha||

varShamApatatAM shreShThaM bIjaM nipatatAM varam |
gAvaH pratiShThamAnAnAM putraH pravadatAM varaH || 37||

yakSha uvAcha||

indriyArthAnanubhavanbuddhimA.NllokapUjitaH |
saMmataH sarvabhUtAnAmuchChvasanko na jIvati || 38||

yudhiShThira uvAcha||

devatAtithibhRRityAnAM pitR^INAmAtmanashcha yaH |
na nirvapati pa~nchAnAmuchChvasanna sa jIvati || 39||

yakSha uvAcha||

kiM svidgurutaraM bhUmeH kiM sviduchchataraM cha khAt |
kiM svichChIghrataraM vAyoH kiM svidbahutaraM nRRiNAm || 40||

yudhiShThira uvAcha||

mAtA gurutarA bhUmeH pitA uchchatarashcha khAt |
manaH shIghrataraM vAyoshchintA bahutarI nRRiNAm || 41||

yakSha uvAcha||

kiM svitsuptaM na nimiShati kiM svijjAtaM na chopati |
kasya sviddhRRidayaM nAsti kiM svidvegena vardhate || 42||

yudhiShThira uvAcha||

matsyaH supto na nimiShatyaNDaM jAtaM na chopati |
ashmano hRRidayaM nAsti nadI vegena vardhate || 43||

yakSha uvAcha||

kiM svitpravasato mitraM kiM svinmitraM gRRihe sataH |
Aturasya cha kiM mitraM kiM svinmitraM mariShyataH || 44||

yudhiShThira uvAcha||

sArthaH pravasato mitraM bhAryA mitraM gRRihe sataH |
Aturasya bhiSha~NmitraM dAnaM mitraM mariShyataH || 45||

yakSha uvAcha||

kiM svideko vicharati jAtaH ko jAyate punaH |
kiM sviddhimasya bhaiShajyaM kiM svidAvapanaM mahat || 46||

yudhiShThira uvAcha||

sUrya eko vicharati chandramA jAyate punaH |
agnirhimasya bhaiShajyaM bhUmirAvapanaM mahat || 47||

yakSha uvAcha||

kiM svidekapadaM dharmyaM kiM svidekapadaM yashaH |
kiM svidekapadaM svargyaM kiM svidekapadaM sukham || 48||

yudhiShThira uvAcha||

dAkShyamekapadaM dharmyaM dAnamekapadaM yashaH |
satyamekapadaM svargyaM shIlamekapadaM sukham || 49||

yakSha uvAcha||

kiM svidAtmA manuShyasya kiM sviddaivakRRitaH sakhA |
upajIvanaM kiM svidasya kiM svidasya parAyaNam || 50||

yudhiShThira uvAcha||

putra AtmA manuShyasya bhAryA daivakRRitaH sakhA |
upajIvanaM cha parjanyo dAnamasya parAyaNam || 51||

yakSha uvAcha||

dhanyAnAmuttamaM kiM sviddhanAnAM kiM sviduttamam |
lAbhAnAmuttamaM kiM svitkiM sukhAnAM tathottamam || 52||

yudhiShThira uvAcha||

dhanyAnAmuttamaM dAkShyaM dhanAnAmuttamaM shrutam |
lAbhAnAM shreShThamArogyaM sukhAnAM tuShTiruttamA || 53||

yakSha uvAcha||

kashcha dharmaH paro loke kashcha dharmaH sadAphalaH |
kiM niyamya na shochanti kaishcha sandhirna jIryate || 54||

yudhiShThira uvAcha||

AnRRisha.nsyaM paro dharmastrayIdharmaH sadAphalaH |
mano yamya na shochanti sadbhiH sandhirna jIryate || 55||

yakSha uvAcha||

kiM nu hitvA priyo bhavati kiM nu hitvA na shochati |
kiM nu hitvArthavAnbhavati kiM nu hitvA sukhI bhavet || 56||

yudhiShThira uvAcha||

mAnaM hitvA priyo bhavati krodhaM hitvA na shochati |
kAmaM hitvArthavAnbhavati lobhaM hitvA sukhI bhavet || 57||

yakSha uvAcha||

mRRitaH kathaM syAtpuruShaH kathaM rAShTraM mRRitaM bhavet |
shrAddhaM mRRitaM kathaM cha syAtkathaM yaj~no mRRito bhavet || 58||

yudhiShThira uvAcha||

mRRito daridraH puruSho mRRitaM rAShTramarAjakam |
mRRitamashrotriyaM shrAddhaM mRRito yaj~nastvadakShiNaH || 59||

yakSha uvAcha||

kA dikkimudakaM proktaM kimannaM pArtha kiM viSham |
shrAddhasya kAlamAkhyAhi tataH piba harasva cha || 60||

yudhiShThira uvAcha||

santo digjalamAkAshaM gaurannaM prArthanA viSham |
shrAddhasya brAhmaNaH kAlaH kathaM vA yakSha manyase || 61||

yakSha uvAcha||

vyAkhyAtA me tvayA prashnA yAthAtathyaM parantapa |
puruShaM tvidAnImAkhyAhi yashcha sarvadhanI naraH || 62||

yudhiShThira uvAcha||

divaM spRRishati bhUmiM cha shabdaH puNyasya karmaNaH |
yAvatsa shabdo bhavati tAvatpuruSha uchyate || 63||

tulye priyApriye yasya sukhaduHkhe tathaiva cha |
atItAnAgate chobhe sa vai sarvadhanI naraH || 64||

yakSha uvAcha||

vyAkhyAtaH puruSho rAjanyashcha sarvadhanI naraH |
tasmAttavaiko bhrAtR^INAM yamichChasi sa jIvatu || 65||

yudhiShThira uvAcha||

shyAmo ya eSha raktAkSho bRRihachChAla ivodgataH |
vyUDhorasko mahAbAhurnakulo yakSha jIvatu || 66||

yakSha uvAcha||

priyaste bhImaseno.ayamarjuno vaH parAyaNam |
sa kasmAnnakulaM rAjansApatnaM jIvamichChasi || 67||

yasya nAgasahasreNa dashasa~Nkhyena vai balam |
tulyaM taM bhImamutsRRijya nakulaM jIvamichChasi || 68||

tathainaM manujAH prAhurbhImasenaM priyaM tava |
atha kenAnubhAvena sApatnaM jIvamichChasi || 69||

yasya bAhubalaM sarve pANDavAH samupAshritAH |
arjunaM tamapAhAya nakulaM jIvamichChasi || 70||

yudhiShThira uvAcha||

AnRRisha.nsyaM paro dharmaH paramArthAchcha me matam |
AnRRisha.nsyaM chikIrShAmi nakulo yakSha jIvatu || 71||

dharmashIlaH sadA rAjA iti mAM mAnavA viduH |
svadharmAnna chaliShyAmi nakulo yakSha jIvatu || 72||

yathA kuntI tathA mAdrI visheSho nAsti me tayoH |
mAtRRibhyAM samamichChAmi nakulo yakSha jIvatu || 73||

yakSha uvAcha||

yasya te.arthAchcha kAmAchcha AnRRisha.nsyaM paraM matam |
tasmAtte bhrAtaraH sarve jIvantu bharatarShabha || 74||

\hrule

\medskip
                  298
\medskip

vaishampAyana uvAcha||

tataste yakShavachanAdudatiShThanta pANDavAH |
kShutpipAse cha sarveShAM kShaNe tasminvyagachChatAm || 1||

yudhiShThira uvAcha||

sarasyekena pAdena tiShThantamaparAjitam |
pRRichChAmi ko bhavAndevo na me yakSho mato bhavAn || 2||

vasUnAM vA bhavAneko rudrANAmatha vA bhavAn |
atha vA marutAM shreShTho vajrI vA tridasheshvaraH || 3||

mama hi bhrAtara ime sahasrashatayodhinaH |
na taM yogaM prapashyAmi yena syurvinipAtitAH || 4||

sukhaM prativibuddhAnAmindriyANyupalakShaye |
sa bhavAnsuhRRidasmAkamatha vA naH pitA bhavAn || 5||

yakSha uvAcha||

ahaM te janakastAta dharmo mRRiduparAkrama |
tvAM didRRikShuranuprApto viddhi mAM bharatarShabha || 6||

yashaH satyaM damaH shauchamArjavaM hrIrachApalam |
dAnaM tapo brahmacharyamityetAstanavo mama || 7||

ahi.nsA samatA shAntistapaH shauchamamatsaraH |
dvArANyetAni me viddhi priyo hyasi sadA mama || 8||

diShTyA pa~nchasu rakto.asi diShTyA te ShaTpadI jitA |
dve pUrve madhyame dve cha dve chAnte sAmparAyike || 9||

dharmo.ahamasmi bhadraM te jij~nAsustvAmihAgataH |
AnRRisha.nsyena tuShTo.asmi varaM dAsyAmi te.anagha || 10||

varaM vRRiNIShva rAjendra dAtA hyasmi tavAnagha |
ye hi me puruShA bhaktA na teShAmasti durgatiH || 11||

yudhiShThira uvAcha||

araNIsahitaM yasya mRRiga AdAya gachChati |
tasyAgnayo na lupyeranprathamo.astu varo mama || 12||

dharma uvAcha||

araNIsahitaM tasya brAhmaNasya hRRitaM mayA |
mRRigaveSheNa kaunteya jij~nAsArthaM tava prabho || 13||

vaishampAyana uvAcha||

dadAnItyeva bhagavAnuttaraM pratyapadyata |
anyaM varaya bhadraM te varaM tvamamaropama || 14||

yudhiShThira uvAcha||

varShANi dvAdashAraNye trayodashamupasthitam |
tatra no nAbhijAnIyurvasato manujAH kvachit || 15||

vaishampAyana uvAcha||

dadAnItyeva bhagavAnuttaraM pratyapadyata |
bhUyashchAshvAsayAmAsa kaunteyaM satyavikramam || 16||

yadyapi svena rUpeNa chariShyatha mahImimAm |
na vo vij~nAsyate kashchittriShu lokeShu bhArata || 17||

varShaM trayodashaM chedaM matprasAdAtkurUdvahAH |
virATanagare gUDhA avij~nAtAshchariShyatha || 18||

yadvaH sa~NkalpitaM rUpaM manasA yasya yAdRRisham |
tAdRRishaM tAdRRishaM sarve Chandato dhArayiShyatha || 19||

araNIsahitaM chedaM brAhmaNAya prayachChata |
jij~nAsArthaM mayA hyetadAhRRitaM mRRigarUpiNA || 20||

tRRitIyaM gRRihyatAM putra varamapratimaM mahat |
tvaM hi matprabhavo rAjanvidurashcha mamA.nshabhAk || 21||

yudhiShThira uvAcha||

devadevo mayA dRRiShTo bhavAnsAkShAtsanAtanaH |
yaM dadAsi varaM tuShTastaM grahIShyAmyahaM pitaH || 22||

jayeyaM lobhamohau cha krodhaM chAhaM sadA vibho |
dAne tapasi satye cha mano me satataM bhavet || 23||

dharma uvAcha||

upapanno guNaiH sarvaiH svabhAvenAsi pANDava |
bhavAndharmaH punashchaiva yathoktaM te bhaviShyati || 24||

vaishampAyana uvAcha||

ityuktvAntardadhe dharmo bhagavA.NllokabhAvanaH |
sametAH pANDavAshchaiva sukhasuptA manasvinaH || 25||

abhyetya chAshramaM vIrAH sarva eva gataklamAH |
AraNeyaM dadustasmai brAhmaNAya tapasvine || 26||

idaM samutthAnasamAgamaM mahatpitushcha putrasya cha kIrtivardhanam |
paThannaraH syAdvijitendriyo vashI  saputrapautraH shatavarShabhAgbhavet || 27||

na chApyadharme na suhRRidvibhedane  parasvahAre paradAramarshane |
kadaryabhAve na ramenmanaH sadA  nRRiNAM sadAkhyAnamidaM vijAnatAm || 28||

\hrule

\medskip
                  299
\medskip

vaishampAyana uvAcha||

dharmeNa te.abhyanuj~nAtAH pANDavAH satyavikramAH |
aj~nAtavAsaM vatsyantashChannA varShaM trayodasham || 1||

upopavishya vidvA.nsaH sahitAH sa.nshitavratAH || 1||

ye tadbhaktA vasanti sma vanavAse tapasvinaH |
tAnabruvanmahAtmAnaH shiShTAH prA~njalayastadA || 2||

abhyanuj~nApayiShyantastaM nivAsaM dhRRitavratAH || 2||

viditaM bhavatAM sarvaM dhArtarAShTrairyathA vayam |
ChadmanA hRRitarAjyAshcha niHsvAshcha bahushaH kRRitAH || 3||

uShitAshcha vane kRRichChraM yatra dvAdasha vatsarAn |
aj~nAtavAsasamayaM sheShaM varShaM trayodasham || 4||

tadvatsyAmo vayaM ChannAstadanuj~nAtumarhatha || 4||

suyodhanashcha duShTAtmA karNashcha sahasaubalaH |
jAnanto viShamaM kuryurasmAsvatyantavairiNaH || 5||

yuktAchArAshcha yuktAshcha paurasya svajanasya cha || 5||

api nastadbhavedbhUyo yadvayaM brAhmaNaiH saha |
samastAH sveShu rAShTreShu svarAjyasthA bhavemahi || 6||

ityuktvA duHkhashokArtaH shuchirdharmasutastadA |
saMmUrChito.abhavadrAjA sAshrukaNTho yudhiShThiraH || 7||

tamathAshvAsayansarve brAhmaNA bhrAtRRibhiH saha |
atha dhaumyo.abravIdvAkyaM mahArthaM nRRipatiM tadA || 8||

rAjanvidvAnbhavAndAntaH satyasandho jitendriyaH |
naiva.nvidhAH pramuhyanti narAH kasyA~nchidApadi || 9||

devairapyApadaH prAptAshChannaishcha bahushastathA |
tatra tatra sapatnAnAM nigrahArthaM mahAtmabhiH || 10||

indreNa niShadhAnprApya giriprasthAshrame tadA |
ChannenoShya kRRitaM karma dviShatAM balanigrahe || 11||

viShNunAshvashiraH prApya tathAdityAM nivatsyatA |
garbhe vadhArthaM daityAnAmaj~nAtenoShitaM chiram || 12||

prApya vAmanarUpeNa prachChannaM brahmarUpiNA |
baleryathA hRRitaM rAjyaM vikramaistachcha te shrutam || 13||

aurveNa vasatA ChannamUrau brahmarShiNA tadA |
yatkRRitaM tAta lokeShu tachcha sarvaM shrutaM tvayA || 14||

prachChannaM chApi dharmaj~na hariNA vRRitranigrahe |
vajraM pravishya shakrasya yatkRRitaM tachcha te shrutam || 15||

hutAshanena yachchApaH pravishya ChannamAsatA |
vibudhAnAM kRRitaM karma tachcha sarvaM shrutaM tvayA || 16||

evaM vivasvatA tAta ChannenottamatejasA |
nirdagdhAH shatravaH sarve vasatA bhuvi sarvashaH || 17||

viShNunA vasatA chApi gRRihe dasharathasya vai |
dashagrIvo hatashChannaM sa.nyuge bhImakarmaNA || 18||

evamete mahAtmAnaH prachChannAstatra tatra ha |
ajaya~nshAtravAnyuddhe tathA tvamapi jeShyasi || 19||

tathA dhaumyena dharmaj~no vAkyaiH samparitoShitaH |
shAstrabuddhyA svabuddhyA cha na chachAla yudhiShThiraH || 20||

athAbravInmahAbAhurbhImaseno mahAbalaH |
rAjAnaM balinAM shreShTho girA sampariharShayan || 21||

avekShayA mahArAja tava gANDIvadhanvanA |
dharmAnugatayA buddhyA na ki~nchitsAhasaM kRRitam || 22||

sahadevo mayA nityaM nakulashcha nivAritau |
shaktau vidhva.nsane teShAM shatrughnau bhImavikramau || 23||

na vayaM tatprahAsyAmo yasminyokShyati no bhavAn |
bhavAnvidhattAM tatsarvaM kShipraM jeShyAmahe parAn || 24||

ityukte bhImasenena brAhmaNAH paramAshiShaH |
prayujyApRRichChya bharatAnyathAsvAnsvAnyayurgRRihAn || 25||

sarve vedavido mukhyA yatayo munayastathA |
AshIruktvA yathAnyAyaM punardarshanakA~NkShiNaH || 26||

saha dhaumyena vidvA.nsastathA te pa~ncha pANDavAH |
utthAya prayayurvIrAH kRRiShNAmAdAya bhArata || 27||

kroshamAtramatikramya tasmAddeshAnnimittataH |
shvobhUte manujavyAghrAshChannavAsArthamudyatAH || 28||

pRRithakShAstravidaH sarve sarve mantravishAradAH |
sandhivigrahakAlaj~nA mantrAya samupAvishan || 29||

\medskip
\hrule
##
Mahabharata Critical Edition Only for Personal Studies
Encoding: ISCII
Electronic text (C) Bhandarkar Oriental Research Institute,
Pune, India, 1999

http://bombay.indology.info/mahabharata/statement.html
for further details


%@@1
% File name             : mbh05.itx
%--------------------------------------------
% Text title            : 5 mahAbhArate udyogaparva.n
% Author                : Veda Vyasa
% Language              : sanskrit
% Subject               : religion
% Description/comments  : Access available at Prof John Smith's site 
% http://bombay.indology.info/mahabharata/statement.html
% Transliterated by     : Prof. Tokunaga
% Proofread by          : Team at Bhandarkar Oriental Research Institute (BORI), Tokunaga
% Latest update         : September 16, 2013
% Send corrections to   : sanskrit@cheerful.com
%
% Special Instructions  : i1h.hdr,ijag.inc,itrans.sty,multicol.sty,iarticle.sty
% Transliteration scheme: ITRANS 5.3
% Site access           : http://sanskritdocuments.org/
%-----------------------------------------------------
% The text is prepared by volunteers and is to be used for personal study
% and research.  The file is not to be copied or reposted for promotion of 
% any website or individuals or for commercial purpose without permission.
%        Please help to maintain respect for volunteer spirit.
%@@1
%--------------------------------------------------------

\engtitle{.. 5 Mahabharata - Udyogaparva ..}##
\itxtitle{.. 5 mahAbhArate udyogaparvam ..}##\endtitles ##

              udyogaparva
                  1
\medskip

vaishampAyana uvAcha||

kRRitvA vivAhaM tu kurupravIrA stadAbhimanyormuditasvapakShAH |
vishramya chatvAryuShasaH pratItAH  sabhAM virATasya tato.abhijagmuH || 1||

sabhA tu sA matsyapateH samRRiddhA  maNipravekottamaratnachitrA |
nyastAsanA mAlyavatI sugandhA  tAmabhyayuste nararAjavaryAH || 2||

athAsanAnyAvishatAM purastA dubhau virATadrupadau narendrau |
vRRiddhashcha mAnyaH pRRithivIpatInAM  pitAmaho rAmajanArdanAbhyAm || 3||

pA~nchAlarAjasya samIpatastu  shinipravIraH saharauhiNeyaH |
matsyasya rAj~nastu susaMnikRRiShTau  janArdanashchaiva yudhiShThirashcha || 4||

sutAshcha sarve drupadasya rAj~no  bhImArjunau mAdravatIsutau cha |
pradyumnasAmbau cha yudhi pravIrau  virATaputrashcha sahAbhimanyuH || 5||

sarve cha shUrAH pitRRibhiH samAnA  vIryeNa rUpeNa balena chaiva |
upAvishandraupadeyAH kumArAH  suvarNachitreShu varAsaneShu || 6||

tathopaviShTeShu mahAratheShu  vibhrAjamAnAmbarabhUShaNeShu |
rarAja sA rAjavatI samRRiddhA  grahairiva dyaurvimalairupetA || 7||

tataH kathAste samavAyayuktAH  kRRitvA vichitrAH puruShapravIrAH |
tasthurmuhUrtaM parichintayantaH  kRRiShNaM nRRipAste samudIkShamANAH || 8||

kathAntamAsAdya cha mAdhavena  sa~NghaTTitAH pANDavakAryahetoH |
te rAjasiMhAH sahitA hyashRRiNva nvAkyaM mahArthaM cha mahodayaM cha || 9||

kRRiShNa uvAcha||

sarvairbhavadbhirviditaM yathAyaM  yudhiShThiraH saubalenAkShavatyAm |
jito nikRRityApahRRitaM cha rAjyaM  punaH pravAse samayaH kRRitashcha || 10||

shaktairvijetuM tarasA mahIM cha  satye sthitaistachcharitaM yathAvat |
pANDoH sutaistadvratamugrarUpaM  varShANi ShaTsapta cha bhAratAgryaiH || 11||

trayodashashchaiva sudustaro.aya maj~nAyamAnairbhavatAM samIpe |
kleshAnasahyA.nshcha titikShamANai ryathoShitaM tadviditaM cha sarvam || 12||

evaM gate dharmasutasya rAj~no  duryodhanasyApi cha yaddhitaM syAt |
tachchintayadhvaM kurupANDavAnAM  dharmyaM cha yuktaM cha yashaskaraM cha || 13||

adharmayuktaM cha na kAmayeta  rAjyaM surANAmapi dharmarAjaH |
dharmArthayuktaM cha mahIpatitvaM  grAme.api kasmi.nshchidayaM bubhUShet || 14||

pitryaM hi rAjyaM viditaM nRRipANAM  yathApakRRiShTaM dhRRitarAShTraputraiH |
mithyopachAreNa tathApyanena  kRRichChraM mahatprAptamasahyarUpam || 15||

na chApi pArtho vijito raNe taiH  svatejasA dhRRitarAShTrasya putraiH |
tathApi rAjA sahitaH suhRRidbhi rabhIpsate.anAmayameva teShAm || 16||

yattatsvayaM pANDusutairvijitya  samAhRRitaM bhUmipatInnipIDya |
tatprArthayante puruShapravIrAH  kuntIsutA mAdravatIsutau cha || 17||

bAlAstvime tairvividhairupAyaiH  samprArthitA hantumamitrasAhAH |
rAjyaM jihIrShadbhirasadbhirugraiH  sarvaM cha tadvo viditaM yathAvat || 18||

teShAM cha lobhaM prasamIkShya vRRiddhaM  dharmAtmatAM chApi yudhiShThirasya |
sambandhitAM chApi samIkShya teShAM  matiM kurudhvaM sahitAH pRRithakcha || 19||

ime cha satye.abhiratAH sadaiva  taM pArayitvA samayaM yathAvat |
ato.anyathA tairupacharyamANA  hanyuH sametAndhRRitarAShTraputrAn || 20||

tairviprakAraM cha nishamya rAj~naH  suhRRijjanAstAnparivArayeyuH |
yuddhena bAdheyurimA.nstathaiva  tairvadhyamAnA yudhi tA.nshcha hanyuH || 21||

tathApi neme.alpatayA samarthA steShAM jayAyeti bhavenmataM vaH |
sametya sarve sahitAH suhRRidbhi steShAM vinAshAya yateyureva || 22||

duryodhanasyApi mataM yathAva nna j~nAyate kiM nu kariShyatIti |
aj~nAyamAne cha mate parasya  kiM syAtsamArabhyatamaM mataM vaH || 23||

tasmAdito gachChatu dharmashIlaH  shuchiH kulInaH puruSho.apramattaH |
dUtaH samarthaH prashamAya teShAM  rAjyArdhadAnAya yudhiShThirasya || 24||

nishamya vAkyaM tu janArdanasya  dharmArthayuktaM madhuraM samaM cha |
samAdade vAkyamathAgrajo.asya  sampUjya vAkyaM tadatIva rAjan || 25||

\hrule

\medskip
                  2
\medskip

baladeva uvAcha||

shrutaM bhavadbhirgadapUrvajasya  vAkyaM yathA dharmavadarthavachcha |
ajAtashatroshcha hitaM hitaM cha  duryodhanasyApi tathaiva rAj~naH || 1||

ardhaM hi rAjyasya visRRijya vIrAH  kuntIsutAstasya kRRite yatante |
pradAya chArdhaM dhRRitarAShTraputraH  sukhI sahAsmAbhiratIva modet || 2||

labdhvA hi rAjyaM puruShapravIrAH  samyakpravRRitteShu pareShu chaiva |
dhruvaM prashAntAH sukhamAvisheyu steShAM prashAntishcha hitaM prajAnAm || 3||

duryodhanasyApi mataM cha vettuM  vaktuM cha vAkyAni yudhiShThirasya |
priyaM mama syAdyadi tatra kashchi dvrajechChamArthaM kurupANDavAnAm || 4||

sa bhIShmamAmantrya kurupravIraM  vaichitravIryaM cha mahAnubhAvam |
droNaM saputraM viduraM kRRipaM cha  gAndhArarAjaM cha sasUtaputram || 5||

sarve cha ye.anye dhRRitarAShTraputrA  balapradhAnA nigamapradhAnAH |
sthitAshcha dharmeShu yathA svakeShu  lokapravIrAH shrutakAlavRRiddhAH || 6||

eteShu sarveShu samAgateShu  paureShu vRRiddheShu cha sa~NgateShu |
bravItu vAkyaM praNipAtayuktaM  kuntIsutasyArthakaraM yathA syAt || 7||

sarvAsvavasthAsu cha te na kauTyA dgrasto hi so.artho balamAshritaistaiH |
priyAbhyupetasya yudhiShThirasya  dyUte pramattasya hRRitaM cha rAjyam || 8||

nivAryamANashcha kurupravIraiH  sarvaiH suhRRidbhirhyayamapyatajj~naH |
gAndhArarAjasya sutaM matAkShaM  samAhvayeddevitumAjamIDhaH || 9||

durodarAstatra sahasrasho.anye  yudhiShThiro yAnviShaheta jetum |
utsRRijya tAnsaubalameva chAyaM  samAhvayattena jito.akShavatyAm || 10||

sa dIvyamAnaH pratidevanena  akSheShu nityaM suparA~NmukheShu |
sa.nrambhamANo vijitaH prasahya  tatrAparAdhaH shakunerna kashchit || 11||

tasmAtpraNamyaiva vacho bravItu  vaichitravIryaM bahusAmayuktam |
tathA hi shakyo dhRRitarAShTraputraH  svArthe niyoktuM puruSheNa tena || 12||

vaishampAyana uvAcha||

evaM bruvatyeva madhupravIre  shinipravIraH sahasotpapAta |
tachchApi vAkyaM parinindya tasya  samAdade vAkyamidaM samanyuH || 13||

\hrule

\medskip
                  3
\medskip

sAtyakiruvAcha||

yAdRRishaH puruShasyAtmA tAdRRishaM samprabhAShate |
yathArUpo.antarAtmA te tathArUpaM prabhAShase || 1||

santi vai puruShAH shUrAH santi kApuruShAstathA |
ubhAvetau dRRiDhau pakShau dRRishyete puruShAnprati || 2||

ekasminneva jAyete kule klIbamahArathau |
phalAphalavatI shAkhe yathaikasminvanaspatau || 3||

nAbhyasUyAmi te vAkyaM bruvato lA~Ngaladhvaja |
ye tu shRRiNvanti te vAkyaM tAnasUyAmi mAdhava || 4||

kathaM hi dharmarAjasya doShamalpamapi bruvan |
labhate pariShanmadhye vyAhartumakutobhayaH || 5||

samAhUya mahAtmAnaM jitavanto.akShakovidAH |
anakShaj~naM yathAshraddhaM teShu dharmajayaH kutaH || 6||

yadi kuntIsutaM gehe krIDantaM bhrAtRRibhiH saha |
abhigamya jayeyuste tatteShAM dharmato bhavet || 7||

samAhUya tu rAjAnaM kShatradharmarataM sadA |
nikRRityA jitavantaste kiM nu teShAM paraM shubham || 8||

kathaM praNipatechchAyamiha kRRitvA paNaM param |
vanavAsAdvimuktastu prAptaH paitAmahaM padam || 9||

yadyayaM paravittAni kAmayeta yudhiShThiraH |
evamapyayamatyantaM parAnnArhati yAchitum || 10||

kathaM cha dharmayuktAste na cha rAjyaM jihIrShavaH |
nivRRittavAsAnkaunteyAnya AhurviditA iti || 11||

anunItA hi bhIShmeNa droNena cha mahAtmanA |
na vyavasyanti pANDUnAM pradAtuM paitRRikaM vasu || 12||

ahaM tu tA~nshitairbANairanunIya raNe balAt |
pAdayoH pAtayiShyAmi kaunteyasya mahAtmanaH || 13||

atha te na vyavasyanti praNipAtAya dhImataH |
gamiShyanti sahAmAtyA yamasya sadanaM prati || 14||

na hi te yuyudhAnasya sa.nrabdhasya yuyutsataH |
vegaM samarthAH sa.nsoDhuM vajrasyeva mahIdharAH || 15||

ko hi gANDIvadhanvAnaM kashcha chakrAyudhaM yudhi |
mAM chApi viShahetko nu kashcha bhImaM durAsadam || 16||

yamau cha dRRiDhadhanvAnau yamakalpau mahAdyutI |
ko jijIviShurAsIdeddhRRiShTadyumnaM cha pArShatam || 17||

pa~nchemAnpANDaveyA.nshcha draupadyAH kIrtivardhanAn |
samapramANAnpANDUnAM samavIryAnmadotkaTAn || 18||

saubhadraM cha maheShvAsamamarairapi duHsaham |
gadapradyumnasAmbA.nshcha kAlavajrAnalopamAn || 19||

te vayaM dhRRitarAShTrasya putraM shakuninA saha |
karNena cha nihatyAjAvabhiShekShyAma pANDavam || 20||

nAdharmo vidyate kashchichChatrUnhatvAtatAyinaH |
adharmyamayashasyaM cha shAtravANAM prayAchanam || 21||

hRRidgatastasya yaH kAmastaM kurudhvamatandritAH |
nisRRiShTaM dhRRitarAShTreNa rAjyaM prApnotu pANDavaH || 22||

adya pANDusuto rAjyaM labhatAM vA yudhiShThiraH |
nihatA vA raNe sarve svapsyanti vasudhAtale || 23||

\hrule

\medskip
                  4
\medskip

drupada uvAcha||

evametanmahAbAho bhaviShyati na sa.nshayaH |
na hi duryodhano rAjyaM madhureNa pradAsyati || 1||

anuvartsyati taM chApi dhRRitarAShTraH sutapriyaH |
bhIShmadroNau cha kArpaNyAnmaurkhyAdrAdheyasaubalau || 2||

baladevasya vAkyaM tu mama j~nAne na yujyate |
etaddhi puruSheNAgre kAryaM sunayamichChatA || 3||

na tu vAchyo mRRidu vacho dhArtarAShTraH katha~nchana |
na hi mArdavasAdhyo.asau pApabuddhirmato mama || 4||

gardabhe mArdavaM kuryAdgoShu tIkShNaM samAcharet |
mRRidu duryodhane vAkyaM yo brUyAtpApachetasi || 5||

mRRidu vai manyate pApo bhAShyamANamashaktijam |
jitamarthaM vijAnIyAdabudho mArdave sati || 6||

etachchaiva kariShyAmo yatnashcha kriyatAmiha |
prasthApayAma mitrebhyo balAnyudyojayantu naH || 7||

shalyasya dhRRiShTaketoshcha jayatsenasya chAbhibhoH |
kekayAnAM cha sarveShAM dUtA gachChantu shIghragAH || 8||

sa tu duryodhano nUnaM preShayiShyati sarvashaH |
pUrvAbhipannAH santashcha bhajante pUrvachodakam || 9||

tattvaradhvaM narendrANAM pUrvameva prachodane |
mahaddhi kAryaM voDhavyamiti me vartate matiH || 10||

shalyasya preShyatAM shIghraM ye cha tasyAnugA nRRipAH |
bhagadattAya rAj~ne cha pUrvasAgaravAsine || 11||

amitaujase tathogrAya hArdikyAyAhukAya cha |
dIrghapraj~nAya mallAya rochamAnAya chAbhibho || 12||

AnIyatAM bRRihantashcha senAbindushcha pArthivaH |
pApajitprativindhyashcha chitravarmA suvAstukaH || 13||

bAhlIko mu~njakeshashcha chaidyAdhipatireva cha |
supArshvashcha subAhushcha pauravashcha mahArathaH || 14||

shakAnAM pahlavAnAM cha daradAnAM cha ye nRRipAH |
kAmbojA RRiShikA ye cha pashchimAnUpakAshcha ye || 15||

jayatsenashcha kAshyashcha tathA pa~nchanadA nRRipAH |
krAthaputrashcha durdharShaH pArvatIyAshcha ye nRRipAH || 16||

jAnakishcha susharmA cha maNimAnpautimatsyakaH |
pA.nsurAShTrAdhipashchaiva dhRRiShTaketushcha vIryavAn || 17||

auDrashcha daNDadhArashcha bRRihatsenashcha vIryavAn |
aparAjito niShAdashcha shreNimAnvasumAnapi || 18||

bRRihadbalo mahaujAshcha bAhuH parapura~njayaH |
samudraseno rAjA cha saha putreNa vIryavAn || 19||

adArishcha nadIjashcha karNaveShTashcha pArthivaH |
samarthashcha suvIrashcha mArjAraH kanyakastathA || 20||

mahAvIrashcha kadrushcha nikarastumulaH krathaH |
nIlashcha vIradharmA cha bhUmipAlashcha vIryavAn || 21||

durjayo dantavaktrashcha rukmI cha janamejayaH |
AShADho vAyuvegashcha pUrvapAlI cha pArthivaH || 22||

bhUritejA devakashcha ekalavyasya chAtmajaH |
kArUShakAshcha rAjAnaH kShemadhUrtishcha vIryavAn || 23||

udbhavaH kShemakashchaiva vATadhAnashcha pArthivaH |
shrutAyushcha dRRiDhAyushcha shAlvaputrashcha vIryavAn || 24||

kumArashcha kali~NgAnAmIshvaro yuddhadurmadaH |
eteShAM preShyatAM shIghrametaddhi mama rochate || 25||

ayaM cha brAhmaNaH shIghraM mama rAjanpurohitaH |
preShyatAM dhRRitarAShTrAya vAkyamasminsamarpyatAm || 26||

yathA duryodhano vAchyo yathA shAntanavo nRRipaH |
dhRRitarAShTro yathA vAchyo droNashcha viduShAM varaH || 27||

\hrule

\medskip
                  5
\medskip

vAsudeva uvAcha||

upapannamidaM vAkyaM somakAnAM dhurandhare |
arthasiddhikaraM rAj~naH pANDavasya mahaujasaH || 1||

etachcha pUrvakAryaM naH sunItamabhikA~NkShatAm |
anyathA hyAcharankarma puruShaH syAtsubAlishaH || 2||

kiM tu sambandhakaM tulyamasmAkaM kurupANDuShu |
yatheShTaM vartamAneShu pANDaveShu cha teShu cha || 3||

te vivAhArthamAnItA vayaM sarve yathA bhavAn |
kRRite vivAhe muditA gamiShyAmo gRRihAnprati || 4||

bhavAnvRRiddhatamo rAj~nAM vayasA cha shrutena cha |
shiShyavatte vayaM sarve bhavAmeha na sa.nshayaH || 5||

bhavantaM dhRRitarAShTrashcha satataM bahu manyate |
AchAryayoH sakhA chAsi droNasya cha kRRipasya cha || 6||

sa bhavAnpreShayatvadya pANDavArthakaraM vachaH |
sarveShAM nishchitaM tannaH preShayiShyati yadbhavAn || 7||

yadi tAvachChamaM kuryAnnyAyena kurupu~NgavaH |
na bhavetkurupANDUnAM saubhrAtreNa mahAnkShayaH || 8||

atha darpAnvito mohAnna kuryAddhRRitarAShTrajaH |
anyeShAM preShayitvA cha pashchAdasmAnsamAhvayeH || 9||

tato duryodhano mandaH sahAmAtyaH sabAndhavaH |
niShThAmApatsyate mUDhaH kruddhe gANDIvadhanvani || 10||

vaishampAyana uvAcha||

tataH satkRRitya vArShNeyaM virATaH pRRithivIpatiH |
gRRihAnprasthApayAmAsa sagaNaM sahabAndhavam || 11||

dvArakAM tu gate kRRiShNe yudhiShThirapurogamAH |
chakruH sA~NgrAmikaM sarvaM virATashcha mahIpatiH || 12||

tataH sampreShayAmAsa virATaH saha bAndhavaiH |
sarveShAM bhUmipAlAnAM drupadashcha mahIpatiH || 13||

vachanAtkurusiMhAnAM matsyapA~nchAlayoshcha te |
samAjagmurmahIpAlAH samprahRRiShTA mahAbalAH || 14||

tachChrutvA pANDuputrANAM samAgachChanmahadbalam |
dhRRitarAShTrasutashchApi samAninye mahIpatIn || 15||

samAkulA mahI rAjankurupANDavakAraNAt |
tadA samabhavatkRRitsnA samprayANe mahIkShitAm || 16||

balAni teShAM vIrANAmAgachChanti tatastataH |
chAlayantIva gAM devIM saparvatavanAmimAm || 17||

tataH praj~nAvayovRRiddhaM pA~nchAlyaH svapurohitam |
kurubhyaH preShayAmAsa yudhiShThiramate tadA || 18||

\hrule

\medskip
                  6
\medskip

drupada uvAcha||

bhUtAnAM prANinaH shreShThAH prANinAM buddhijIvinaH |
buddhimatsu narAH shreShThA narANAM tu dvijAtayaH || 1||

dvijeShu vaidyAH shreyA.nso vaidyeShu kRRitabuddhayaH |
sa bhavAnkRRitabuddhInAM pradhAna iti me matiH || 2||

kulena cha vishiShTo.asi vayasA cha shrutena cha |
praj~nayAnavamashchAsi shukreNA~Ngirasena cha || 3||

viditaM chApi te sarvaM yathAvRRittaH sa kauravaH |
pANDavashcha yathAvRRittaH kuntIputro yudhiShThiraH || 4||

dhRRitarAShTrasya vidite va~nchitAH pANDavAH paraiH |
vidureNAnunIto.api putramevAnuvartate || 5||

shakunirbuddhipUrvaM hi kuntIputraM samAhvayat |
anakShaj~naM matAkShaH sankShatravRRitte sthitaM shuchim || 6||

te tathA va~nchayitvA tu dharmaputraM yudhiShThiram |
na kasyA~nchidavasthAyAM rAjyaM dAsyanti vai svayam || 7||

bhavA.nstu dharmasa.nyuktaM dhRRitarAShTraM bruvanvachaH |
manA.nsi tasya yodhAnAM dhruvamAvartayiShyati || 8||

vidurashchApi tadvAkyaM sAdhayiShyati tAvakam |
bhIShmadroNakRRipANAM cha bhedaM sa~njanayiShyati || 9||

amAtyeShu cha bhinneShu yodheShu vimukheShu cha |
punarekAgrakaraNaM teShAM karma bhaviShyati || 10||

etasminnantare pArthAH sukhamekAgrabuddhayaH |
senAkarma kariShyanti dravyANAM chaiva sa~nchayam || 11||

bhidyamAneShu cha sveShu lambamAne cha vai tvayi |
na tathA te kariShyanti senAkarma na sa.nshayaH || 12||

etatprayojanaM chAtra prAdhAnyenopalabhyate |
sa~NgatyA dhRRitarAShTrashcha kuryAddharmyaM vachastava || 13||

sa bhavAndharmayuktashcha dharmyaM teShu samAcharan |
kRRipAluShu parikleshAnpANDavAnAM prakIrtayan || 14||

vRRiddheShu kuladharmaM cha bruvanpUrvairanuShThitam |
vibhetsyati manA.nsyeShAmiti me nAtra sa.nshayaH || 15||

na cha tebhyo bhayaM te.asti brAhmaNo hyasi vedavit |
dUtakarmaNi yuktashcha sthavirashcha visheShataH || 16||

sa bhavAnpuShyayogena muhUrtena jayena cha |
kauraveyAnprayAtvAshu kaunteyasyArthasiddhaye || 17||

vaishampAyana uvAcha||

tathAnushiShTaH prayayau drupadena mahAtmanA |
purodhA vRRittasampanno nagaraM nAgasAhvayam || 18||

\hrule

\medskip
                  7
\medskip

vaishampAyana uvAcha||

gate dvAravatIM kRRiShNe baladeve cha mAdhave |
saha vRRiShNyandhakaiH sarvairbhojaishcha shatashastathA || 1||

sarvamAgamayAmAsa pANDavAnAM vicheShTitam |
dhRRitarAShTrAtmajo rAjA dUtaiH praNihitaishcharaiH || 2||

sa shrutvA mAdhavaM yAtaM sadashvairanilopamaiH |
balena nAtimahatA dvArakAmabhyayAtpurIm || 3||

tameva divasaM chApi kaunteyaH pANDunandanaH |
AnartanagarIM ramyAM jagAmAshu dhana~njayaH || 4||

tau yAtvA puruShavyAghrau dvArakAM kurunandanau |
suptaM dadRRishatuH kRRiShNaM shayAnaM chopajagmatuH || 5||

tataH shayAne govinde pravivesha suyodhanaH |
uchChIrShatashcha kRRiShNasya niShasAda varAsane || 6||

tataH kirITI tasyAnu pravivesha mahAmanAH |
pashchArdhe cha sa kRRiShNasya prahvo.atiShThatkRRitA~njaliH || 7||

pratibuddhaH sa vArShNeyo dadarshAgre kirITinam |
sa tayoH svAgataM kRRitvA yathArhaM pratipUjya cha || 8||

tadAgamanajaM hetuM paprachCha madhusUdanaH || 8||

tato duryodhanaH kRRiShNamuvAcha prahasanniva |
vigrahe.asminbhavAnsAhyaM mama dAtumihArhati || 9||

samaM hi bhavataH sakhyaM mayi chaivArjune.api cha |
tathA sambandhakaM tulyamasmAkaM tvayi mAdhava || 10||

ahaM chAbhigataH pUrvaM tvAmadya madhusUdana |
pUrvaM chAbhigataM santo bhajante pUrvasAriNaH || 11||

tvaM cha shreShThatamo loke satAmadya janArdana |
satataM saMmatashchaiva sadvRRittamanupAlaya || 12||

kRRiShNa uvAcha||

bhavAnabhigataH pUrvamatra me nAsti sa.nshayaH |
dRRiShTastu prathamaM rAjanmayA pArtho dhana~njayaH || 13||

tava pUrvAbhigamanAtpUrvaM chApyasya darshanAt |
sAhAyyamubhayoreva kariShyAmi suyodhana || 14||

pravAraNaM tu bAlAnAM pUrvaM kAryamiti shrutiH |
tasmAtpravAraNaM pUrvamarhaH pArtho dhana~njayaH || 15||

matsaMhananatulyAnAM gopAnAmarbudaM mahat |
nArAyaNA iti khyAtAH sarve sa~NgrAmayodhinaH || 16||

te vA yudhi durAdharShA bhavantvekasya sainikAH |
ayudhyamAnaH sa~NgrAme nyastashastro.ahamekataH || 17||

AbhyAmanyataraM pArtha yatte hRRidyataraM matam |
tadvRRiNItAM bhavAnagre pravAryastvaM hi dharmataH || 18||

vaishampAyana uvAcha||

evamuktastu kRRiShNena kuntIputro dhana~njayaH |
ayudhyamAnaM sa~NgrAme varayAmAsa keshavam || 19||

sahasrANAM sahasraM tu yodhAnAM prApya bhArata |
kRRiShNaM chApahRRitaM j~nAtvA samprApa paramAM mudam || 20||

duryodhanastu tatsainyaM sarvamAdAya pArthivaH |
tato.abhyayAdbhImabalo rauhiNeyaM mahAbalam || 21||

sarvaM chAgamane hetuM sa tasmai saMnyavedayat |
pratyuvAcha tataH shaurirdhArtarAShTramidaM vachaH || 22||

viditaM te naravyAghra sarvaM bhavitumarhati |
yanmayoktaM virATasya purA vaivAhike tadA || 23||

nigRRihyokto hRRiShIkeshastvadarthaM kurunandana |
mayA sambandhakaM tulyamiti rAjanpunaH punaH || 24||

na cha tadvAkyamuktaM vai keshavaH pratyapadyata |
na chAhamutsahe kRRiShNaM vinA sthAtumapi kShaNam || 25||

nAhaM sahAyaH pArthAnAM nApi duryodhanasya vai |
iti me nishchitA buddirvAsudevamavekShya ha || 26||

jAto.asi bhArate va.nshe sarvapArthivapUjite |
gachCha yudhyasva dharmeNa kShAtreNa bharatarShabha || 27||

ityevamuktaH sa tadA pariShvajya halAyudham |
kRRiShNaM chApahRRitaM j~nAtvA yuddhAnmene jitaM jayam || 28||

so.abhyayAtkRRitavarmANaM dhRRitarAShTrasuto nRRipaH |
kRRitavarmA dadau tasya senAmakShauhiNIM tadA || 29||

sa tena sarvasainyena bhImena kurunandanaH |
vRRitaH pratiyayau hRRiShTaH suhRRidaH sampraharShayan || 30||

gate duryodhane kRRiShNaH kirITinamathAbravIt |
ayudhyamAnaH kAM buddhimAsthAyAhaM tvayA vRRitaH || 31||

arjuna uvAcha||

bhavAnsamarthastAnsarvAnnihantuM nAtra sa.nshayaH |
nihantumahamapyekaH samarthaH puruShottama || 32||

bhavA.nstu kIrtimA.Nlloke tadyashastvAM gamiShyati |
yashasA chAhamapyarthI tasmAdasi mayA vRRitaH || 33||

sArathyaM tu tvayA kAryamiti me mAnasaM sadA |
chirarAtrepsitaM kAmaM tadbhavAnkartumarhati || 34||

vAsudeva uvAcha||

upapannamidaM pArtha yatspardhethA mayA saha |
sArathyaM te kariShyAmi kAmaH sampadyatAM tava || 35||

vaishampAyana uvAcha||

evaM pramuditaH pArthaH kRRiShNena sahitastadA |
vRRito dAshArhapravaraiH punarAyAdyudhiShThiram || 36||

\hrule

\medskip
                  8
\medskip

vaishampAyana uvAcha||

shalyaH shrutvA tu dUtAnAM sainyena mahatA vRRitaH |
abhyayAtpANDavAnrAjansaha putrairmahArathaiH || 1||

tasya senAnivesho.abhUdadhyardhamiva yojanam |
tathA hi bahulAM senAM sa bibharti nararShabhaH || 2||

vichitrakavachAH shUrA vichitradhvajakArmukAH |
vichitrAbharaNAH sarve vichitrarathavAhanAH || 3||

svadeshaveShAbharaNA vIrAH shatasahasrashaH |
tasya senApraNetAro babhUvuH kShatriyarShabhAH || 4||

vyathayanniva bhUtAni kampayanniva medinIm |
shanairvishrAmayansenAM sa yayau yena pANDavaH || 5||

tato duryodhanaH shrutvA mahAsenaM mahAratham |
upAyAntamabhidrutya svayamAnarcha bhArata || 6||

kArayAmAsa pUjArthaM tasya duryodhanaH sabhAH |
ramaNIyeShu desheShu ratnachitrAH svala~NkRRitAH || 7||

sa tAH sabhAH samAsAdya pUjyamAno yathAmaraH |
duryodhanasya sachivairdeshe deshe yathArhataH || 8||

AjagAma sabhAmanyAM devAvasathavarchasam || 8||

sa tatra viShayairyuktaH kalyANairatimAnuShaiH |
mene.abhyadhikamAtmAnamavamene pura.ndaram || 9||

paprachCha sa tataH preShyAnprahRRiShTaH kShatriyarShabhaH |
yudhiShThirasya puruShAH ke nu chakruH sabhA imAH || 10||

AnIyantAM sabhAkArAH pradeyArhA hi me matAH || 10||

gUDho duryodhanastatra darshayAmAsa mAtulam |
taM dRRiShTvA madrarAjastu j~nAtvA yatnaM cha tasya tam || 11||

pariShvajyAbravItprIta iShTo.artho gRRihyatAmiti || 11||

duryodhana uvAcha||

satyavAgbhava kalyANa varo vai mama dIyatAm |
sarvasenApraNetA me bhavAnbhavitumarhati || 12||

vaishampAyana uvAcha||

kRRitamityabravIchChalyaH kimanyatkriyatAmiti |
kRRitamityeva gAndhAriH pratyuvAcha punaH punaH || 13||

sa tathA shalyamAmantrya punarAyAtsvakaM puram |
shalyo jagAma kaunteyAnAkhyAtuM karma tasya tat || 14||

upaplavyaM sa gatvA tu skandhAvAraM pravishya cha |
pANDavAnatha tAnsarvA~nshalyastatra dadarsha ha || 15||

sametya tu mahAbAhuH shalyaH pANDusutaistadA |
pAdyamarghyaM cha gAM chaiva pratyagRRihNAdyathAvidhi || 16||

tataH kushalapUrvaM sa madrarAjo.arisUdanaH |
prItyA paramayA yuktaH samAshliShya yudhiShThiram || 17||

tathA bhImArjunau hRRiShTau svasrIyau cha yamAvubhau |
Asane chopaviShTastu shalyaH pArthamuvAcha ha || 18||

kushalaM rAjashArdUla kachchitte kurunandana |
araNyavAsAddiShTyAsi vimukto jayatAM vara || 19||

suduShkaraM kRRitaM rAjannirjane vasatA vane |
bhrAtRRibhiH saha rAjendra kRRiShNayA chAnayA saha || 20||

aj~nAtavAsaM ghoraM cha vasatA duShkaraM kRRitam |
duHkhameva kutaH saukhyaM rAjyabhraShTasya bhArata || 21||

duHkhasyaitasya mahato dhArtarAShTrakRRitasya vai |
avApsyasi sukhaM rAjanhatvA shatrUnparantapa || 22||

viditaM te mahArAja lokatattvaM narAdhipa |
tasmAllobhakRRitaM ki~nchittava tAta na vidyate || 23||

tato.asyAkathayadrAjA duryodhanasamAgamam |
tachcha shushrUShitaM sarvaM varadAnaM cha bhArata || 24||

yudhiShThira uvAcha||

sukRRitaM te kRRitaM rAjanprahRRiShTenAntarAtmanA |
duryodhanasya yadvIra tvayA vAchA pratishrutam || 25||

ekaM tvichChAmi bhadraM te kriyamANaM mahIpate || 25||

bhavAniha mahArAja vAsudevasamo yudhi |
karNArjunAbhyAM samprApte dvairathe rAjasattama || 26||

karNasya bhavatA kAryaM sArathyaM nAtra sa.nshayaH || 26||

tatra pAlyo.arjuno rAjanyadi matpriyamichChasi |
tejovadhashcha te kAryaH sauterasmajjayAvahaH || 27||

akartavyamapi hyetatkartumarhasi mAtula || 27||

shalya uvAcha||

shRRiNu pANDava bhadraM te yadbravIShi durAtmanaH |
tejovadhanimittaM mAM sUtaputrasya sa.nyuge || 28||

ahaM tasya bhaviShyAmi sa~NgrAme sArathirdhruvam |
vAsudevena hi samaM nityaM mAM sa hi manyate || 29||

tasyAhaM kurushArdUla pratIpamahitaM vachaH |
dhruvaM sa~NkathayiShyAmi yoddhukAmasya sa.nyuge || 30||

yathA sa hRRitadarpashcha hRRitatejAshcha pANDava |
bhaviShyati sukhaM hantuM satyametadbravImi te || 31||

evametatkariShyAmi yathA tAta tvamAttha mAm |
yachchAnyadapi shakShyAmi tatkariShyAmi te priyam || 32||

yachcha duHkhaM tvayA prAptaM dyUte vai kRRiShNayA saha |
paruShANi cha vAkyAni sUtaputrakRRitAni vai || 33||

jaTAsurAtparikleshaH kIchakAchcha mahAdyute |
draupadyAdhigataM sarvaM damayantyA yathAshubham || 34||

sarvaM duHkhamidaM vIra sukhodarkaM bhaviShyati |
nAtra manyustvayA kAryo vidhirhi balavattaraH || 35||

duHkhAni hi mahAtmAnaH prApnuvanti yudhiShThira |
devairapi hi duHkhAni prAptAni jagatIpate || 36||

indreNa shrUyate rAjansabhAryeNa mahAtmanA |
anubhUtaM mahadduHkhaM devarAjena bhArata || 37||

\hrule

\medskip
              indravijayopAkhyAnam.h
                  9
\medskip

yudhiShThira uvAcha||

kathamindreNa rAjendra sabhAryeNa mahAtmanA |
duHkhaM prAptaM paraM ghorametadichChAmi veditum || 1||

shalya uvAcha||

shRRiNu rAjanpurA vRRittamitihAsaM purAtanam |
sabhAryeNa yathA prAptaM duHkhamindreNa bhArata || 2||

tvaShTA prajApatirhyAsIddevashreShTho mahAtapAH |
sa putraM vai trishirasamindradrohAtkilAsRRijat || 3||

aindraM sa prArthayatsthAnaM vishvarUpo mahAdyutiH |
taistribhirvadanairghoraiH sUryendujvalanopamaiH || 4||

vedAnekena so.adhIte surAmekena chApibat |
ekena cha dishaH sarvAH pibanniva nirIkShate || 5||

sa tapasvI mRRidurdAnto dharme tapasi chodyataH |
tapo.atapyanmahattIvraM sudushcharamari.ndama || 6||

tasya dRRiShTvA tapovIryaM sattvaM chAmitatejasaH |
viShAdamagamachChakra indro.ayaM mA bhavediti || 7||

kathaM sajjeta bhogeShu na cha tapyenmahattapaH |
vivardhamAnastrishirAH sarvaM tribhuvanaM graset || 8||

iti sa~nchintya bahudhA buddhimAnbharatarShabha |
Aj~nApayatso.apsarasastvaShTRRiputrapralobhane || 9||

yathA sa sajjettrishirAH kAmabhogeShu vai bhRRisham |
kShipraM kuruta gachChadhvaM pralobhayata mAchiram || 10||

shRRi~NgAraveShAH sushroNyo bhAvairyuktA manoharaiH |
pralobhayata bhadraM vaH shamayadhvaM bhayaM mama || 11||

asvasthaM hyAtmanAtmAnaM lakShayAmi varA~NganAH |
bhayametanmahAghoraM kShipraM nAshayatAbalAH || 12||

apsarasa UchuH||

tathA yatnaM kariShyAmaH shakra tasya pralobhane |
yathA nAvApsyasi bhayaM tasmAdbalaniShUdana || 13||

nirdahanniva chakShurbhyAM yo.asAvAste taponidhiH |
taM pralobhayituM deva gachChAmaH sahitA vayam || 14||

yatiShyAmo vashe kartuM vyapanetuM cha te bhayam || 14||

shalya uvAcha||

indreNa tAstvanuj~nAtA jagmustrishiraso.antikam |
tatra tA vividhairbhAvairlobhayantyo varA~NganAH || 15||

nRRityaM sa.ndarshayantyashcha tathaivA~NgeShu sauShThavam || 15||

vicheruH sampraharShaM cha nAbhyagachChanmahAtapAH |
indriyANi vashe kRRitvA pUrNasAgarasaMnibhaH || 16||

tAstu yatnaM paraM kRRitvA punaH shakramupasthitAH |
kRRitA~njalipuTAH sarvA devarAjamathAbruvan || 17||

na sa shakyaH sudurdharSho dhairyAchchAlayituM prabho |
yatte kAryaM mahAbhAga kriyatAM tadanantaram || 18||

sampUjyApsarasaH shakro visRRijya cha mahAmatiH |
chintayAmAsa tasyaiva vadhopAyaM mahAtmanaH || 19||

sa tUShNIM chintayanvIro devarAjaH pratApavAn |
vinishchitamatirdhImAnvadhe trishiraso.abhavat || 20||

vajramasya kShipAmyadya sa kShipraM na bhaviShyati |
shatruH pravRRiddho nopekShyo durbalo.api balIyasA || 21||

shAstrabuddhyA vinishchitya kRRitvA buddhiM vadhe dRRiDhAm |
atha vaishvAnaranibhaM ghorarUpaM bhayAvaham || 22||

mumocha vajraM sa~NkruddhaH shakrastrishirasaM prati || 22||

sa papAta hatastena vajreNa dRRiDhamAhataH |
parvatasyeva shikharaM praNunnaM medinItale || 23||

taM tu vajrahataM dRRiShTvA shayAnamachalopamam |
na sharma lebhe devendro dIpitastasya tejasA || 24||

hato.api dIptatejAH sa jIvanniva cha dRRishyate || 24||

abhitastatra takShANaM ghaTamAnaM shachIpatiH |
apashyadabravIchchainaM satvaraM pAkashAsanaH || 25||

kShipraM Chindhi shirA.nsyasya kuruShva vachanaM mama || 25||

takShovAcha||

mahAskandho bhRRishaM hyeSha parashurna tariShyati |
kartuM chAhaM na shakShyAmi karma sadbhirvigarhitam || 26||

indra uvAcha||

mA bhaistvaM kShiprametadvai kuruShva vachanaM mama |
matprasAdAddhi te shastraM vajrakalpaM bhaviShyati || 27||

takShovAcha||

kaM bhavantamahaM vidyAM ghorakarmANamadya vai |
etadichChAmyahaM shrotuM tattvena kathayasva me || 28||

indra uvAcha||

ahamindro devarAjastakShanviditamastu te |
kuruShvaitadyathoktaM me takShanmA tvaM vichAraya || 29||

takShovAcha||

krUreNa nApatrapase kathaM shakreha karmaNA |
RRiShiputramimaM hatvA brahmahatyAbhayaM na te || 30||

indra uvAcha||

pashchAddharmaM chariShyAmi pAvanArthaM sudushcharam |
shatrureSha mahAvIryo vajreNa nihato mayA || 31||

adyApi chAhamudvignastakShannasmAdbibhemi vai |
kShipraM Chindhi shirA.nsi tvaM kariShye.anugrahaM tava || 32||

shiraH pashoste dAsyanti bhAgaM yaj~neShu mAnavAH |
eSha te.anugrahastakShankShipraM kuru mama priyam || 33||

shalya uvAcha||

etachChrutvA tu takShA sa mahendravachanaM tadA |
shirA.nsyatha trishirasaH kuThAreNAchChinattadA || 34||

nikRRitteShu tatasteShu niShkrAma.nstrishirAstvatha |
kapi~njalAstittirAshcha kalavi~NkAshcha sarvashaH || 35||

yena vedAnadhIte sma pibate somameva cha |
tasmAdvaktrAnviniShpetuH kShipraM tasya kapi~njalAH || 36||

yena sarvA disho rAjanpibanniva nirIkShate |
tasmAdvaktrAdviniShpetustittirAstasya pANDava || 37||

yatsurApaM tu tasyAsIdvaktraM trishirasastadA |
kalavi~NkA viniShpetustenAsya bharatarShabha || 38||

tatasteShu nikRRitteShu vijvaro maghavAnabhUt |
jagAma tridivaM hRRiShTastakShApi svagRRihAnyayau || 39||

tvaShTA prajApatiH shrutvA shakreNAtha hataM sutam |
krodhasa.nraktanayana idaM vachanamabravIt || 40||

tapyamAnaM tapo nityaM kShAntaM dAntaM jitendriyam |
anAparAdhinaM yasmAtputraM hi.nsitavAnmama || 41||

tasmAchChakravadhArthAya vRRitramutpAdayAmyaham |
lokAH pashyantu me vIryaM tapasashcha balaM mahat || 42||

sa cha pashyatu devendro durAtmA pApachetanaH || 42||

upaspRRishya tataH kruddhastapasvI sumahAyashAH |
agniM hutvA samutpAdya ghoraM vRRitramuvAcha ha || 43||

indrashatro vivardhasva prabhAvAttapaso mama || 43||

so.avardhata divaM stabdhvA sUryavaishvAnaropamaH |
kiM karomIti chovAcha kAlasUrya ivoditaH || 44||

shakraM jahIti chApyukto jagAma tridivaM tataH || 44||

tato yuddhaM samabhavadvRRitravAsavayostadA |
sa~NkruddhayormahAghoraM prasaktaM kurusattama || 45||

tato jagrAha devendraM vRRitro vIraH shatakratum |
apAvRRitya sa jagrAsa vRRitraH krodhasamanvitaH || 46||

graste vRRitreNa shakre tu sambhrAntAstridashAstadA |
asRRija.nste mahAsattvA jRRimbhikAM vRRitranAshinIm || 47||

vijRRimbhamANasya tato vRRitrasyAsyAdapAvRRitAt |
svAnya~NgAnyabhisa~NkShipya niShkrAnto balasUdanaH || 48||

tataH prabhRRiti lokeShu jRRimbhikA prANisa.nshritA || 48||

jahRRiShushcha surAH sarve dRRiShTvA shakraM viniHsRRitam |
tataH pravavRRite yuddhaM vRRitravAsavayoH punaH || 49||

sa.nrabdhayostadA ghoraM suchiraM bharatarShabha || 49||

yadA vyavardhata raNe vRRitro balasamanvitaH |
tvaShTustapobalAdvidvA.nstadA shakro nyavartata || 50||

nivRRitte tu tadA devA viShAdamagamanparam |
sametya shakreNa cha te tvaShTustejovimohitAH || 51||

amantrayanta te sarve munibhiH saha bhArata || 51||

kiM kAryamiti te rAjanvichintya bhayamohitAH |
jagmuH sarve mahAtmAnaM manobhirviShNumavyayam || 52||

upaviShTA mandarAgre sarve vRRitravadhepsavaH || 52||

\hrule

\medskip
                  10
\medskip

indra uvAcha||

sarvaM vyAptamidaM devA vRRitreNa jagadavyayam |
na hyasya sadRRishaM ki~nchitpratighAtAya yadbhavet || 1||

samartho hyabhavaM pUrvamasamartho.asmi sAmpratam |
kathaM kuryAM nu bhadraM vo duShpradharShaH sa me mataH || 2||

tejasvI cha mahAtmA cha yuddhe chAmitavikramaH |
grasettribhuvanaM sarvaM sadevAsuramAnuSham || 3||

tasmAdvinishchayamimaM shRRiNudhvaM me divaukasaH |
viShNoH kShayamupAgamya sametya cha mahAtmanA || 4||

tena saMmantrya vetsyAmo vadhopAyaM durAtmanaH || 4||

shalya uvAcha||

evamukte maghavatA devAH sarShigaNAstadA |
sharaNyaM sharaNaM devaM jagmurviShNuM mahAbalam || 5||

Uchushcha sarve deveshaM viShNuM vRRitrabhayArditAH |
tvayA lokAstrayaH krAntAstribhirvikramaNaiH prabho || 6||

amRRitaM chAhRRitaM viShNo daityAshcha nihatA raNe |
baliM baddhvA mahAdaityaM shakro devAdhipaH kRRitaH || 7||

tvaM prabhuH sarvalokAnAM tvayA sarvamidaM tatam |
tvaM hi deva mahAdevaH sarvalokanamaskRRitaH || 8||

gatirbhava tvaM devAnAM sendrANAmamarottama |
jagadvyAptamidaM sarvaM vRRitreNAsurasUdana || 9||

viShNuruvAcha||

avashyaM karaNIyaM me bhavatAM hitamuttamam |
tasmAdupAyaM vakShyAmi yathAsau na bhaviShyati || 10||

gachChadhvaM sarShigandharvA yatrAsau vishvarUpadhRRik |
sAma tasya prayu~njadhvaM tata enaM vijeShyatha || 11||

bhaviShyati gatirdevAH shakrasya mama tejasA |
adRRishyashcha pravekShyAmi vajramasyAyudhottamam || 12||

gachChadhvamRRiShibhiH sArdhaM gandharvaishcha surottamAH |
vRRitrasya saha shakreNa sandhiM kuruta mAchiram || 13||

shalya uvAcha||

evamuktAstu devena RRiShayastridashAstathA |
yayuH sametya sahitAH shakraM kRRitvA puraHsaram || 14||

samIpametya cha tadA sarva eva mahaujasaH |
taM tejasA prajvalitaM pratapantaM disho dasha || 15||

grasantamiva lokA.nstrInsUryAchandramasau yathA |
dadRRishustatra te vRRitraM shakreNa saha devatAH || 16||

RRiShayo.atha tato.abhyetya vRRitramUchuH priyaM vachaH |
vyAptaM jagadidaM sarvaM tejasA tava durjaya || 17||

na cha shaknoShi nirjetuM vAsavaM bhUrivikramam |
yudhyatoshchApi vAM kAlo vyatItaH sumahAniha || 18||

pIDyante cha prajAH sarvAH sadevAsuramAnavAH |
sakhyaM bhavatu te vRRitra shakreNa saha nityadA || 19||

avApsyasi sukhaM tvaM cha shakralokA.nshcha shAshvatAn || 19||

RRiShivAkyaM nishamyAtha sa vRRitraH sumahAbalaH |
uvAcha tA.nstadA sarvAnpraNamya shirasAsuraH || 20||

sarve yUyaM mahAbhAgA gandharvAshchaiva sarvashaH |
yadbrUta tachChrutaM sarvaM mamApi shRRiNutAnaghAH || 21||

sandhiH kathaM vai bhavitA mama shakrasya chobhayoH |
tejasorhi dvayordevAH sakhyaM vai bhavitA katham || 22||

RRiShaya UchuH||

sakRRitsatAM sa~NgataM lipsitavyaM  tataH paraM bhavitA bhavyameva |
nAtikrametsatpuruSheNa sa~NgataM  tasmAtsatAM sa~NgataM lipsitavyam || 23||

dRRiDhaM satAM sa~NgataM chApi nityaM  brUyAchchArthaM hyarthakRRichChreShu dhIraH |
mahArthavatsatpuruSheNa sa~NgataM  tasmAtsantaM na jighA.nseta dhIraH || 24||

indraH satAM saMmatashcha nivAsashcha mahAtmanAm |
satyavAdI hyadInashcha dharmavitsuvinishchitaH || 25||

tena te saha shakreNa sandhirbhavatu shAshvataH |
evaM vishvAsamAgachCha mA te bhUdbuddhiranyathA || 26||

shalya uvAcha||

maharShivachanaM shrutvA tAnuvAcha mahAdyutiH |
avashyaM bhagavanto me mAnanIyAstapasvinaH || 27||

bravImi yadahaM devAstatsarvaM kriyatAmiha |
tataH sarvaM kariShyAmi yadUchurmAM dvijarShabhAH || 28||

na shuShkeNa na chArdreNa nAshmanA na cha dAruNA |
na shastreNa na vajreNa na divA na tathA nishi || 29||

vadhyo bhaveyaM viprendrAH shakrasya saha daivataiH |
evaM me rochate sandhiH shakreNa saha nityadA || 30||

bADhamityeva RRiShayastamUchurbharatarShabha |
evaM kRRite tu sandhAne vRRitraH pramudito.abhavat || 31||

yattaH sadAbhavachchApi shakro.amarShasamanvitaH |
vRRitrasya vadhasa.nyuktAnupAyAnanuchintayan || 32||

randhrAnveShI samudvignaH sadAbhUdbalavRRitrahA || 32||

sa kadAchitsamudrAnte tamapashyanmahAsuram |
sandhyAkAla upAvRRitte muhUrte ramyadAruNe || 33||

tataH sa~nchintya bhagavAnvaradAnaM mahAtmanaH |
sandhyeyaM vartate raudrA na rAtrirdivasaM na cha || 34||

vRRitrashchAvashyavadhyo.ayaM mama sarvaharo ripuH || 34||

yadi vRRitraM na hanmyadya va~nchayitvA mahAsuram |
mahAbalaM mahAkAyaM na me shreyo bhaviShyati || 35||

evaM sa~nchintayanneva shakro viShNumanusmaran |
atha phenaM tadApashyatsamudre parvatopamam || 36||

nAyaM shuShko na chArdro.ayaM na cha shastramidaM tathA |
enaM kShepsyAmi vRRitrasya kShaNAdeva nashiShyati || 37||

savajramatha phenaM taM kShipraM vRRitre nisRRiShTavAn |
pravishya phenaM taM viShNuratha vRRitraM vyanAshayat || 38||

nihate tu tato vRRitre disho vitimirAbhavan |
pravavau cha shivo vAyuH prajAshcha jahRRiShustadA || 39||

tato devAH sagandharvA yakSharAkShasapannagAH |
RRiShayashcha mahendraM tamastuvanvividhaiH stavaiH || 40||

namaskRRitaH sarvabhUtaiH sarvabhUtAni sAntvayan |
hatashatruH prahRRiShTAtmA vAsavaH saha daivataiH || 41||

viShNuM tribhuvanashreShThaM pUjayAmAsa dharmavit || 41||

tato hate mahAvIrye vRRitre devabhaya~Nkare |
anRRitenAbhibhUto.abhUchChakraH paramadurmanAH || 42||

traishIrShayAbhibhUtashcha sa pUrvaM brahmahatyayA || 42||

so.antamAshritya lokAnAM naShTasa~nj~no vichetanaH |
na prAj~nAyata devendrastvabhibhUtaH svakalmaShaiH || 43||

pratichChanno vasatyapsu cheShTamAna ivoragaH || 43||

tataH pranaShTe devendre brahmahatyAbhayArdite |
bhUmiH pradhvastasa~NkAshA nirvRRikShA shuShkakAnanA || 44||

vichChinnasrotaso nadyaH sarA.nsyanudakAni cha || 44||

sa~NkShobhashchApi sattvAnAmanAvRRiShTikRRito.abhavat |
devAshchApi bhRRishaM trastAstathA sarve maharShayaH || 45||

arAjakaM jagatsarvamabhibhUtamupadravaiH |
tato bhItAbhavandevAH ko no rAjA bhavediti || 46||

divi devarShayashchApi devarAjavinAkRRitAH |
na cha sma kashchiddevAnAM rAjyAya kurute manaH || 47||

\hrule

\medskip
                  11
\medskip

shalya uvAcha||

RRiShayo.athAbruvansarve devAshcha tridasheshvarAH |
ayaM vai nahuShaH shrImAndevarAjye.abhiShichyatAm || 1||

te gatvAthAbruvansarve rAjA no bhava pArthiva || 1||

sa tAnuvAcha nahuSho devAnRRiShigaNA.nstathA |
pitRRibhiH sahitAnrAjanparIpsanhitamAtmanaH || 2||

durbalo.ahaM na me shaktirbhavatAM paripAlane |
balavA~njAyate rAjA balaM shakre hi nityadA || 3||

tamabruvanpunaH sarve devAH sarShipurogamAH |
asmAkaM tapasA yuktaH pAhi rAjyaM triviShTape || 4||

parasparabhayaM ghoramasmAkaM hi na sa.nshayaH |
abhiShichyasva rAjendra bhava rAjA triviShTape || 5||

devadAnavayakShANAmRRiShINAM rakShasAM tathA |
pitRRigandharvabhUtAnAM chakShurviShayavartinAm || 6||

teja AdAsyase pashyanbalavA.nshcha bhaviShyasi || 6||

dharmaM puraskRRitya sadA sarvalokAdhipo bhava |
brahmarShI.nshchApi devA.nshcha gopAyasva triviShTape || 7||

sudurlabhaM varaM labdhvA prApya rAjyaM triviShTape |
dharmAtmA satataM bhUtvA kAmAtmA samapadyata || 8||

devodyAneShu sarveShu nandanopavaneShu cha |
kailAse himavatpRRiShThe mandare shvetaparvate || 9||

sahye mahendre malaye samudreShu saritsu cha || 9||

apsarobhiH parivRRito devakanyAsamAvRRitaH |
nahuSho devarAjaH sankrIDanbahuvidhaM tadA || 10||

shRRiNvandivyA bahuvidhAH kathAH shrutimanoharAH |
vAditrANi cha sarvANi gItaM cha madhurasvaram || 11||

vishvAvasurnAradashcha gandharvApsarasAM gaNAH |
RRitavaH ShaTcha devendraM mUrtimanta upasthitAH || 12||

mArutaH surabhirvAti manoj~naH sukhashItalaH || 12||

evaM hi krIDatastasya nahuShasya mahAtmanaH |
samprAptA darshanaM devI shakrasya mahiShI priyA || 13||

sa tAM sa.ndRRishya duShTAtmA prAha sarvAnsabhAsadaH |
indrasya mahiShI devI kasmAnmAM nopatiShThati || 14||

ahamindro.asmi devAnAM lokAnAM cha tatheshvaraH |
AgachChatu shachI mahyaM kShipramadya niveshanam || 15||

tachChrutvA durmanA devI bRRihaspatimuvAcha ha |
rakSha mAM nahuShAdbrahma.nstavAsmi sharaNaM gatA || 16||

sarvalakShaNasampannAM brahmastvaM mAM prabhAShase |
devarAjasya dayitAmatyantasukhabhAginIm || 17||

avaidhavyena sa.nyuktAmekapatnIM pativratAm |
uktavAnasi mAM pUrvamRRitAM tAM kuru vai giram || 18||

noktapUrvaM cha bhagavanmRRiShA te ki~nchidIshvara |
tasmAdetadbhavetsatyaM tvayoktaM dvijasattama || 19||

bRRihaspatirathovAcha indrANIM bhayamohitAm |
yaduktAsi mayA devi satyaM tadbhavitA dhruvam || 20||

drakShyase devarAjAnamindraM shIghramihAgatam |
na bhetavyaM cha nahuShAtsatyametadbravImi te || 21||

samAnayiShye shakreNa nachirAdbhavatImaham || 21||

atha shushrAva nahuSha indrANIM sharaNaM gatAm |
bRRihaspatera~Ngirasashchukrodha sa nRRipastadA || 22||

\hrule

\medskip
                  12
\medskip

shalya uvAcha||

kruddhaM tu nahuShaM j~nAtvA devAH sarShipurogamAH |
abruvandevarAjAnaM nahuShaM ghoradarshanam || 1||

devarAja jahi krodhaM tvayi kruddhe jagadvibho |
trastaM sAsuragandharvaM sakiMnaramahoragam || 2||

jahi krodhamimaM sAdho na krudhyanti bhavadvidhAH |
parasya patnI sA devI prasIdasva sureshvara || 3||

nivartaya manaH pApAtparadArAbhimarshanAt |
devarAjo.asi bhadraM te prajA dharmeNa pAlaya || 4||

evamukto na jagrAha tadvachaH kAmamohitaH |
atha devAnuvAchedamindraM prati surAdhipaH || 5||

ahalyA dharShitA pUrvamRRiShipatnI yashasvinI |
jIvato bharturindreNa sa vaH kiM na nivAritaH || 6||

bahUni cha nRRisha.nsAni kRRitAnIndreNa vai purA |
vaidharmyANyupadhAshchaiva sa vaH kiM na nivAritaH || 7||

upatiShThatu mAM devI etadasyA hitaM param |
yuShmAkaM cha sadA devAH shivamevaM bhaviShyati || 8||

devA UchuH||

indrANImAnayiShyAmo yathechChasi divaspate |
jahi krodhamimaM vIra prIto bhava sureshvara || 9||

shalya uvAcha||

ityuktvA te tadA devA RRiShibhiH saha bhArata |
jagmurbRRihaspatiM vaktumindrANIM chAshubhaM vachaH || 10||

jAnImaH sharaNaM prAptamindrANIM tava veshmani |
dattAbhayAM cha viprendra tvayA devarShisattama || 11||

te tvAM devAH sagandharvA RRiShayashcha mahAdyute |
prasAdayanti chendrANI nahuShAya pradIyatAm || 12||

indrAdvishiShTo nahuSho devarAjo mahAdyutiH |
vRRiNotviyaM varArohA bhartRRitve varavarNinI || 13||

evamukte tu sA devI bAShpamutsRRijya sasvaram |
uvAcha rudatI dInA bRRihaspatimidaM vachaH || 14||

nAhamichChAmi nahuShaM patimanvAsya taM prabhum |
sharaNAgatAsmi te brahma.nstrAhi mAM mahato bhayAt || 15||

bRRihaspatiruvAcha||

sharaNAgatAM na tyajeyamindrANi mama nishchitam |
dharmaj~nAM dharmashIlAM cha na tyaje tvAmanindite || 16||

nAkAryaM kartumichChAmi brAhmaNaH sanvisheShataH |
shrutadharmA satyashIlo jAnandharmAnushAsanam || 17||

nAhametatkariShyAmi gachChadhvaM vai surottamAH |
asmi.nshchArthe purA gItaM brahmaNA shrUyatAmidam || 18||

na tasya bIjaM rohati bIjakAle  na chAsya varShaM varShati varShakAle |
bhItaM prapannaM pradadAti shatrave  na so.antaraM labhate trANamichChan || 19||

moghamannaM vindati chApyachetAH  svargAllokAdbhrashyati naShTacheShTaH |
bhItaM prapannaM pradadAti yo vai  na tasya havyaM pratigRRihNanti devAH || 20||

pramIyate chAsya prajA hyakAle  sadA vivAsaM pitaro.asya kurvate |
bhItaM prapannaM pradadAti shatrave  sendrA devAH praharantyasya vajram || 21||

etadevaM vijAnanvai na dAsyAmi shachImimAm |
indrANIM vishrutAM loke shakrasya mahiShIM priyAm || 22||

asyA hitaM bhavedyachcha mama chApi hitaM bhavet |
kriyatAM tatsurashreShThA na hi dAsyAmyahaM shachIm || 23||

shalya uvAcha||

atha devAstamevAhurguruma~NgirasAM varam |
kathaM sunItaM tu bhavenmantrayasva bRRihaspate || 24||

bRRihaspatiruvAcha||

nahuShaM yAchatAM devI ki~nchitkAlAntaraM shubhA |
indrANIhitametaddhi tathAsmAkaM bhaviShyati || 25||

bahuvighnakaraH kAlaH kAlaH kAlaM nayiShyati |
darpito balavA.nshchApi nahuSho varasa.nshrayAt || 26||

shalya uvAcha||

tatastena tathokte tu prItA devAstamabruvan |
brahmansAdhvidamuktaM te hitaM sarvadivaukasAm || 27||

evametaddvijashreShTha devI cheyaM prasAdyatAm || 27||

tataH samastA indrANIM devAH sAgnipurogamAH |
UchurvachanamavyagrA lokAnAM hitakAmyayA || 28||

tvayA jagadidaM sarvaM dhRRitaM sthAvaraja~Ngamam |
ekapatnyasi satyA cha gachChasva nahuShaM prati || 29||

kShipraM tvAmabhikAmashcha vinashiShyati pArthivaH |
nahuSho devi shakrashcha suraishvaryamavApsyati || 30||

evaM vinishchayaM kRRitvA indrANI kAryasiddhaye |
abhyagachChata savrIDA nahuShaM ghoradarshanam || 31||

dRRiShTvA tAM nahuShashchApi vayorUpasamanvitAm |
samahRRiShyata duShTAtmA kAmopahatachetanaH || 32||

\hrule

\medskip
                  13
\medskip

shalya uvAcha||

atha tAmabravIddRRiShTvA nahuSho devarATtadA |
trayANAmapi lokAnAmahamindraH shuchismite || 1||

bhajasva mAM varArohe patitve varavarNini || 1||

evamuktA tu sA devI nahuSheNa pativratA |
prAvepata bhayodvignA pravAte kadalI yathA || 2||

namasya sA tu brahmANaM kRRitvA shirasi chA~njalim |
devarAjamathovAcha nahuShaM ghoradarshanam || 3||

kAlamichChAmyahaM labdhuM ki~nchittvattaH sureshvara |
na hi vij~nAyate shakraH prAptaH kiM vA kva vA gataH || 4||

tattvametattu vij~nAya yadi na j~nAyate prabho |
tato.ahaM tvAmupasthAsye satyametadbravImi te || 5||

evamuktaH sa indrANyA nahuShaH prItimAnabhUt || 5||

nahuSha uvAcha||

evaM bhavatu sushroNi yathA mAmabhibhAShase |
j~nAtvA chAgamanaM kAryaM satyametadanusmareH || 6||

shalya uvAcha||

nahuSheNa visRRiShTA cha nishchakrAma tataH shubhA |
bRRihaspatiniketaM sA jagAma cha tapasvinI || 7||

tasyAH sa.nshrutya cha vacho devAH sAgnipurogamAH |
mantrayAmAsurekAgrAH shakrArthaM rAjasattama || 8||

devadevena sa~Ngamya viShNunA prabhaviShNunA |
UchushchainaM samudvignA vAkyaM vAkyavishAradAH || 9||

brahmahatyAbhibhUto vai shakraH suragaNeshvaraH |
gatishcha nastvaM devesha pUrvajo jagataH prabhuH || 10||

rakShArthaM sarvabhUtAnAM viShNutvamupajagmivAn || 10||

tvadvIryAnnihate vRRitre vAsavo brahmahatyayA |
vRRitaH suragaNashreShTha mokShaM tasya vinirdisha || 11||

teShAM tadvachanaM shrutvA devAnAM viShNurabravIt |
mAmeva yajatAM shakraH pAvayiShyAmi vajriNam || 12||

puNyena hayamedhena mAmiShTvA pAkashAsanaH |
punareShyati devAnAmindratvamakutobhayaH || 13||

svakarmabhishcha nahuSho nAshaM yAsyati durmatiH |
ka~nchitkAlamimaM devA marShayadhvamatandritAH || 14||

shrutvA viShNoH shubhAM satyAM tAM vANImamRRitopamAm |
tataH sarve suragaNAH sopAdhyAyAH saharShibhiH || 15||

yatra shakro bhayodvignastaM deshamupachakramuH || 15||

tatrAshvamedhaH sumahAnmahendrasya mahAtmanaH |
vavRRite pAvanArthaM vai brahmahatyApaho nRRipa || 16||

vibhajya brahmahatyAM tu vRRikSheShu cha nadIShu cha |
parvateShu pRRithivyAM cha strIShu chaiva yudhiShThira || 17||

sa.nvibhajya cha bhUteShu visRRijya cha sureshvaraH |
vijvaraH pUtapApmA cha vAsavo.abhavadAtmavAn || 18||

akampyaM nahuShaM sthAnAddRRiShTvA cha balasUdanaH |
tejoghnaM sarvabhUtAnAM varadAnAchcha duHsaham || 19||

tataH shachIpatirvIraH punareva vyanashyata |
adRRishyaH sarvabhUtAnAM kAlAkA~NkShI chachAra ha || 20||

pranaShTe tu tataH shakre shachI shokasamanvitA |
hA shakreti tadA devI vilalApa suduHkhitA || 21||

yadi dattaM yadi hutaM guravastoShitA yadi |
ekabhartRRitvamevAstu satyaM yadyasti vA mayi || 22||

puNyAM chemAmahaM divyAM pravRRittAmuttarAyaNe |
devIM rAtriM namasyAmi sidhyatAM me manorathaH || 23||

prayatA cha nishAM devImupAtiShThata tatra sA |
pativratAtvAtsatyena sopashrutimathAkarot || 24||

yatrAste devarAjo.asau taM deshaM darshayasva me |
ityAhopashrutiM devI satyaM satyena dRRishyatAm || 25||

\hrule

\medskip
                  14
\medskip

shalya uvAcha||

athainAM rupiNIM sAdhvImupAtiShThadupashrutiH |
tAM vayorUpasampannAM dRRiShTvA devImupasthitAm || 1||

indrANI samprahRRiShTA sA sampUjyainAmapRRichChata |
ichChAmi tvAmahaM j~nAtuM kA tvaM brUhi varAnane || 2||

upashrutiruvAcha||

upashrutirahaM devi tavAntikamupAgatA |
darshanaM chaiva samprAptA tava satyena toShitA || 3||

pativratAsi yuktA cha yamena niyamena cha |
darshayiShyAmi te shakraM devaM vRRitraniShUdanam || 4||

kShipramanvehi bhadraM te drakShyase surasattamam || 4||

shalya uvAcha||

tatastAM prasthitAM devImindrANI sA samanvagAt |
devAraNyAnyatikramya parvatA.nshcha bahU.nstataH || 5||

himavantamatikramya uttaraM pArshvamAgamat || 5||

samudraM cha samAsAdya bahuyojanavistRRitam |
AsasAda mahAdvIpaM nAnAdrumalatAvRRitam || 6||

tatrApashyatsaro divyaM nAnAshakunibhirvRRitam |
shatayojanavistIrNaM tAvadevAyataM shubham || 7||

tatra divyAni padmAni pa~nchavarNAni bhArata |
ShaTpadairupagItAni praphullAni sahasrashaH || 8||

padmasya bhittvA nAlaM cha vivesha sahitA tayA |
bisatantupraviShTaM cha tatrApashyachChatakratum || 9||

taM dRRiShTvA cha susUkShmeNa rUpeNAvasthitaM prabhum |
sUkShmarUpadharA devI babhUvopashrutishcha sA || 10||

indraM tuShTAva chendrANI vishrutaiH pUrvakarmabhiH |
stUyamAnastato devaH shachImAha pura.ndaraH || 11||

kimarthamasi samprAptA vij~nAtashcha kathaM tvaham |
tataH sA kathayAmAsa nahuShasya vicheShTitam || 12||

indratvaM triShu lokeShu prApya vIryamadAnvitaH |
darpAviShTashcha duShTAtmA mAmuvAcha shatakrato || 13||

upatiShTha mAmiti krUraH kAlaM cha kRRitavAnmama || 13||

yadi na trAsyasi vibho kariShyati sa mAM vashe |
etena chAhaM santaptA prAptA shakra tavAntikam || 14||

jahi raudraM mahAbAho nahuShaM pApanishchayam || 14||

prakAshayasva chAtmAnaM daityadAnavasUdana |
tejaH samApnuhi vibho devarAjyaM prashAdhi cha || 15||

\hrule

\medskip
                  15
\medskip

shalya uvAcha||

evamuktaH sa bhagavA~nshachyA punarathAbravIt |
vikramasya na kAlo.ayaM nahuSho balavattaraH || 1||

vivardhitashcha RRiShibhirhavyaiH kavyaishcha bhAmini |
nItimatra vidhAsyAmi devi tAM kartumarhasi || 2||

guhyaM chaitattvayA kAryaM nAkhyAtavyaM shubhe kvachit |
gatvA nahuShamekAnte bravIhi tanumadhyame || 3||

RRiShiyAnena divyena mAmupaihi jagatpate |
evaM tava vashe prItA bhaviShyAmIti taM vada || 4||

ityuktA devarAjena patnI sA kamalekShaNA |
evamastvityathoktvA tu jagAma nahuShaM prati || 5||

nahuShastAM tato dRRiShTvA vismito vAkyamabravIt |
svAgataM te varArohe kiM karomi shuchismite || 6||

bhaktaM mAM bhaja kalyANi kimichChasi manasvini |
tava kalyANi yatkAryaM tatkariShye sumadhyame || 7||

na cha vrIDA tvayA kAryA sushroNi mayi vishvasa |
satyena vai shape devi kartAsmi vachanaM tava || 8||

indrANyuvAcha||

yo me tvayA kRRitaH kAlastamAkA~NkShe jagatpate |
tatastvameva bhartA me bhaviShyasi surAdhipa || 9||

kAryaM cha hRRidi me yattaddevarAjAvadhAraya |
vakShyAmi yadi me rAjanpriyametatkariShyasi || 10||

vAkyaM praNayasa.nyuktaM tataH syAM vashagA tava || 10||

indrasya vAjino vAhA hastino.atha rathAstathA |
ichChAmyahamihApUrvaM vAhanaM te surAdhipa || 11||

yanna viShNorna rudrasya nAsurANAM na rakShasAm || 11||

vahantu tvAM mahArAja RRiShayaH sa~NgatA vibho |
sarve shibikayA rAjannetaddhi mama rochate || 12||

nAsureShu na deveShu tulyo bhavitumarhasi |
sarveShAM teja Adatsva svena vIryeNa darshanAt || 13||

na te pramukhataH sthAtuM kashchidichChati vIryavAn || 13||

shalya uvAcha||

evamuktastu nahuShaH prAhRRiShyata tadA kila |
uvAcha vachanaM chApi surendrastAmaninditAm || 14||

apUrvaM vAhanamidaM tvayoktaM varavarNini |
dRRiDhaM me ruchitaM devi tvadvasho.asmi varAnane || 15||

na hyalpavIryo bhavati yo vAhAnkurute munIn |
ahaM tapasvI balavAnbhUtabhavyabhavatprabhuH || 16||

mayi kruddhe jaganna syAnmayi sarvaM pratiShThitam |
devadAnavagandharvAH kiMnaroragarAkShasAH || 17||

na me kruddhasya paryAptAH sarve lokAH shuchismite |
chakShuShA yaM prapashyAmi tasya tejo harAmyaham || 18||

tasmAtte vachanaM devi kariShyAmi na sa.nshayaH |
saptarShayo mAM vakShyanti sarve brahmarShayastathA || 19||

pashya mAhAtmyamasmAkamRRiddhiM cha varavarNini || 19||

evamuktvA tu tAM devIM visRRijya cha varAnanAm |
vimAne yojayitvA sa RRiShInniyamamAsthitAn || 20||

abrahmaNyo balopeto matto varamadena cha |
kAmavRRittaH sa duShTAtmA vAhayAmAsa tAnRRiShIn || 21||

nahuSheNa visRRiShTA cha bRRihaspatimuvAcha sA |
samayo.alpAvasheSho me nahuSheNeha yaH kRRitaH || 22||

shakraM mRRigaya shIghraM tvaM bhaktAyAH kuru me dayAm || 22||

bADhamityeva bhagavAnbRRihaspatiruvAcha tAm |
na bhetavyaM tvayA devi nahuShAdduShTachetasaH || 23||

na hyeSha sthAsyati chiraM gata eSha narAdhamaH |
adharmaj~no maharShINAM vAhanAchcha hataH shubhe || 24||

iShTiM chAhaM kariShyAmi vinAshAyAsya durmateH |
shakraM chAdhigamiShyAmi mA bhaistvaM bhadramastu te || 25||

tataH prajvAlya vidhivajjuhAva paramaM haviH |
bRRihaspatirmahAtejA devarAjopalabdhaye || 26||

tasmAchcha bhagavAndevaH svayameva hutAshanaH |
strIveShamadbhutaM kRRitvA sahasAntaradhIyata || 27||

sa dishaH pradishashchaiva parvatA.nshcha vanAni cha |
pRRithivIM chAntarikShaM cha vichIyAtimanogatiH || 28||

nimeShAntaramAtreNa bRRihaspatimupAgamat || 28||

agniruvAcha||

bRRihaspate na pashyAmi devarAjamahaM kvachit |
ApaH sheShAH sadA chApaH praveShTuM notsahAmyaham || 29||

na me tatra gatirbrahmankimanyatkaravANi te || 29||

shalya uvAcha||

tamabravIddevagururapo visha mahAdyute || 30||
agniruvAcha||

nApaH praveShTuM shakShyAmi kShayo me.atra bhaviShyati |
sharaNaM tvAM prapanno.asmi svasti te.astu mahAdyute || 31||

adbhyo.agnirbrahmataH kShatramashmano lohamutthitam |
teShAM sarvatragaM tejaH svAsu yoniShu shAmyati || 32||

\hrule

\medskip
                  16
\medskip

bRRihaspatiruvAcha||

tvamagne sarvadevAnAM mukhaM tvamasi havyavAT |
tvamantaH sarvabhUtAnAM gUDhashcharasi sAkShivat || 1||

tvAmAhurekaM kavayastvAmAhustrividhaM punaH |
tvayA tyaktaM jagachchedaM sadyo nashyeddhutAshana || 2||

kRRitvA tubhyaM namo viprAH svakarmavijitAM gatim |
gachChanti saha patnIbhiH sutairapi cha shAshvatIm || 3||

tvamevAgne havyavAhastvameva paramaM haviH |
yajanti satraistvAmeva yaj~naishcha paramAdhvare || 4||

sRRiShTvA lokA.nstrInimAnhavyavAha  prApte kAle pachasi punaH samiddhaH |
sarvasyAsya bhuvanasya prasUti stvamevAgne bhavasi punaH pratiShThA || 5||

tvAmagne jaladAnAhurvidyutashcha tvameva hi |
dahanti sarvabhUtAni tvatto niShkramya hAyanAH || 6||

tvayyApo nihitAH sarvAstvayi sarvamidaM jagat |
na te.astyaviditaM ki~nchittriShu lokeShu pAvaka || 7||

svayoniM bhajate sarvo vishasvApo.avisha~NkitaH |
ahaM tvAM vardhayiShyAmi brAhmairmantraiH sanAtanaiH || 8||

shalya uvAcha||

evaM stuto havyavAho bhagavAnkaviruttamaH |
bRRihaspatimathovAcha prItimAnvAkyamuttamam || 9||

darshayiShyAmi te shakraM satyametadbravImi te || 9||

pravishyApastato vahniH sasamudrAH sapalvalAH |
AjagAma sarastachcha gUDho yatra shatakratuH || 10||

atha tatrApi padmAni vichinvanbharatarShabha |
anvapashyatsa devendraM bisamadhyagataM sthitam || 11||

Agatya cha tatastUrNaM tamAchaShTa bRRihaspateH |
aNumAtreNa vapuShA padmatantvAshritaM prabhum || 12||

gatvA devarShigandharvaiH sahito.atha bRRihaspatiH |
purANaiH karmabhirdevaM tuShTAva balasUdanam || 13||

mahAsuro hataH shakra namuchirdAruNastvayA |
shambarashcha balashchaiva tathobhau ghoravikramau || 14||

shatakrato vivardhasva sarvA~nshatrUnniShUdaya |
uttiShTha vajrinsampashya devarShI.nshcha samAgatAn || 15||

mahendra dAnavAnhatvA lokAstrAtAstvayA vibho |
apAM phenaM samAsAdya viShNutejopabRRiMhitam || 16||

tvayA vRRitro hataH pUrvaM devarAja jagatpate || 16||

tvaM sarvabhUteShu vareNya IDya stvayA samaM vidyate neha bhUtam |
tvayA dhAryante sarvabhUtAni shakra  tvaM devAnAM mahimAnaM chakartha || 17||

pAhi devAnsalokA.nshcha mahendra balamApnuhi |
evaM sa.nstUyamAnashcha so.avardhata shanaiH shanaiH || 18||

svaM chaiva vapurAsthAya babhUva sa balAnvitaH |
abravIchcha guruM devo bRRihaspatimupasthitam || 19||

kiM kAryamavashiShTaM vo hatastvAShTro mahAsuraH |
vRRitrashcha sumahAkAyo grastuM lokAniyeSha yaH || 20||

bRRihaspatiruvAcha||

mAnuSho nahuSho rAjA devarShigaNatejasA |
devarAjyamanuprAptaH sarvAnno bAdhate bhRRisham || 21||

indra uvAcha||

kathaM nu nahuSho rAjyaM devAnAM prApa durlabham |
tapasA kena vA yuktaH ki.nvIryo vA bRRihaspate || 22||

bRRihaspatiruvAcha||

devA bhItAH shakramakAmayanta  tvayA tyaktaM mahadaindraM padaM tat |
tadA devAH pitaro.atharShayashcha  gandharvasa~NghAshcha sametya sarve || 23||

gatvAbruvannahuShaM shakra tatra  tvaM no rAjA bhava bhuvanasya goptA |
tAnabravInnahuSho nAsmi shakta  ApyAyadhvaM tapasA tejasA cha || 24||

evamuktairvardhitashchApi devai  rAjAbhavannahuSho ghoravIryaH |
trailokye cha prApya rAjyaM tapasvinaH  kRRitvA vAhAnyAti lokAndurAtmA || 25||

tejoharaM dRRiShTiviShaM sughoraM  mA tvaM pashyernahuShaM vai kadAchit |
devAshcha sarve nahuShaM bhayArtA  na pashyanto gUDharUpAshcharanti || 26||

shalya uvAcha||

evaM vadatya~NgirasAM variShThe  bRRihaspatau lokapAlaH kuberaH |
vaivasvatashchaiva yamaH purANo  devashcha somo varuNashchAjagAma || 27||

te vai samAgamya mahendramUchu rdiShTyA tvAShTro nihatashchaiva vRRitraH |
diShTyA cha tvAM kushalinamakShataM cha  pashyAmo vai nihatAriM cha shakra || 28||

sa tAnyathAvatpratibhAShya shakraH  sa~nchodayannahuShasyAntareNa |
rAjA devAnAM nahuSho ghorarUpa statra sAhyaM dIyatAM me bhavadbhiH || 29||

te chAbruvannahuSho ghorarUpo  dRRiShTIviShastasya bibhIma deva |
tvaM chedrAjannahuShaM parAjaye stadvai vayaM bhAgamarhAma shakra || 30||

indro.abravIdbhavatu bhavAnapAM pati ryamaH kuberashcha mahAbhiShekam |
samprApnuvantvadya sahaiva tena  ripuM jayAmo nahuShaM ghoradRRiShTim || 31||

tataH shakraM jvalano.apyAha bhAgaM  prayachCha mahyaM tava sAhyaM kariShye |
tamAha shakro bhavitAgne tavApi  aindrAgno vai bhAga eko mahAkratau || 32||

evaM sa~nchintya bhagavAnmahendraH pAkashAsanaH |
kuberaM sarvayakShANAM dhanAnAM cha prabhuM tathA || 33||

vaivasvataM pitR^INAM cha varuNaM chApyapAM tathA |
AdhipatyaM dadau shakraH satkRRitya varadastadA || 34||

\hrule

\medskip
                  17
\medskip

shalya uvAcha||

atha sa~nchintayAnasya devarAjasya dhImataH |
nahuShasya vadhopAyaM lokapAlaiH sahaiva taiH || 1||

tapasvI tatra bhagavAnagastyaH pratyadRRishyata || 1||

so.abravIdarchya devendraM diShTyA vai vardhate bhavAn |
vishvarUpavinAshena vRRitrAsuravadhena cha || 2||

diShTyA cha nahuSho bhraShTo devarAjyAtpura.ndara |
diShTyA hatAriM pashyAmi bhavantaM balasUdana || 3||

indra uvAcha||

svAgataM te maharShe.astu prIto.ahaM darshanAttava |
pAdyamAchamanIyaM cha gAmarghyaM cha pratIchCha me || 4||

shalya uvAcha||

pUjitaM chopaviShTaM tamAsane munisattamam |
paryapRRichChata deveshaH prahRRiShTo brAhmaNarShabham || 5||

etadichChAmi bhagavankathyamAnaM dvijottama |
paribhraShTaH kathaM svargAnnahuShaH pApanishchayaH || 6||

agastya uvAcha||

shRRiNu shakra priyaM vAkyaM yathA rAjA durAtmavAn |
svargAdbhraShTo durAchAro nahuSho baladarpitaH || 7||

shramArtAstu vahantastaM nahuShaM pApakAriNam |
devarShayo mahAbhAgAstathA brahmarShayo.amalAH || 8||

paprachChuH sa.nshayaM deva nahuShaM jayatAM vara || 8||

ya ime brahmaNA proktA mantrA vai prokShaNe gavAm |
ete pramANaM bhavata utAho neti vAsava || 9||

nahuSho neti tAnAha tamasA mUDhachetanaH || 9||

RRiShaya UchuH||

adharme sampravRRittastvaM dharmaM na pratipadyase |
pramANametadasmAkaM pUrvaM proktaM maharShibhiH || 10||

agastya uvAcha||

tato vivadamAnaH sa munibhiH saha vAsava |
atha mAmaspRRishanmUrdhni pAdenAdharmapIDitaH || 11||

tenAbhUddhatatejAH sa niHshrIkashcha shachIpate |
tatastamahamAvignamavochaM bhayapIDitam || 12||

yasmAtpUrvaiH kRRitaM brahma brahmarShibhiranuShThitam |
aduShTaM dUShayasi vai yachcha mUrdhnyaspRRishaH padA || 13||

yachchApi tvamRRiShInmUDha brahmakalpAndurAsadAn |
vAhAnkRRitvA vAhayasi tena svargAddhataprabhaH || 14||

dhva.nsa pApa paribhraShTaH kShINapuNyo mahItalam |
dasha varShasahasrANi sarparUpadharo mahAn || 15||

vichariShyasi pUrNeShu punaH svargamavApsyasi || 15||

evaM bhraShTo durAtmA sa devarAjyAdari.ndama |
diShTyA vardhAmahe shakra hato brAhmaNakaNTakaH || 16||

triviShTapaM prapadyasva pAhi lokA~nshachIpate |
jitendriyo jitAmitraH stUyamAno maharShibhiH || 17||

shalya uvAcha||

tato devA bhRRishaM tuShTA maharShigaNasa.nvRRitAH |
pitarashchaiva yakShAshcha bhujagA rAkShasAstathA || 18||

gandharvA devakanyAshcha sarve chApsarasAM gaNAH |
sarA.nsi saritaH shailAH sAgarAshcha vishAM pate || 19||

upagamyAbruvansarve diShTyA vardhasi shatruhan |
hatashcha nahuShaH pApo diShTyAgastyena dhImatA || 20||

diShTyA pApasamAchAraH kRRitaH sarpo mahItale || 20||

\hrule

\medskip
                  18
\medskip

shalya uvAcha||

tataH shakraH stUyamAno gandharvApsarasAM gaNaiH |
airAvataM samAruhya dvipendraM lakShaNairyutam || 1||

pAvakashcha mahAtejA maharShishcha bRRihaspatiH |
yamashcha varuNashchaiva kuberashcha dhaneshvaraH || 2||

sarvairdevaiH parivRRitaH shakro vRRitraniShUdanaH |
gandharvairapsarobhishcha yAtastribhuvanaM prabhuH || 3||

sa sametya mahendrANyA devarAjaH shatakratuH |
mudA paramayA yuktaH pAlayAmAsa devarAT || 4||

tataH sa bhagavA.nstatra a~NgirAH samadRRishyata |
atharvavedamantraishcha devendraM samapUjayat || 5||

tatastu bhagavAnindraH prahRRiShTaH samapadyata |
varaM cha pradadau tasmai atharvA~Ngirase tadA || 6||

atharvA~NgirasaM nAma asminvede bhaviShyati |
udAharaNametaddhi yaj~nabhAgaM cha lapsyase || 7||

evaM sampUjya bhagavAnatharvA~NgirasaM tadA |
vyasarjayanmahArAja devarAjaH shatakratuH || 8||

sampUjya sarvA.nstridashAnRRiShI.nshchApi tapodhanAn |
indraH pramudito rAjandharmeNApAlayatprajAH || 9||

evaM duHkhamanuprAptamindreNa saha bhAryayA |
aj~nAtavAsashcha kRRitaH shatrUNAM vadhakA~NkShayA || 10||

nAtra manyustvayA kAryo yatkliShTo.asi mahAvane |
draupadyA saha rAjendra bhrAtRRibhishcha mahAtmabhiH || 11||

evaM tvamapi rAjendra rAjyaM prApsyasi bhArata |
vRRitraM hatvA yathA prAptaH shakraH kauravanandana || 12||

durAchArashcha nahuSho brahmadviTpApachetanaH |
agastyashApAbhihato vinaShTaH shAshvatIH samAH || 13||

evaM tava durAtmAnaH shatravaH shatrusUdana |
kShipraM nAshaM gamiShyanti karNaduryodhanAdayaH || 14||

tataH sAgaraparyantAM bhokShyase medinImimAm |
bhrAtRRibhiH sahito vIra draupadyA cha sahAbhibho || 15||

upAkhyAnamidaM shakravijayaM vedasaMmitam |
rAj~nA vyUDheShvanIkeShu shrotavyaM jayamichChatA || 16||

tasmAtsa.nshrAvayAmi tvAM vijayaM jayatAM vara |
sa.nstUyamAnA vardhante mahAtmAno yudhiShThira || 17||

kShatriyANAmabhAvo.ayaM yudhiShThira mahAtmanAm |
duryodhanAparAdhena bhImArjunabalena cha || 18||

AkhyAnamindravijayaM ya idaM niyataH paThet |
dhUtapApmA jitasvargaH sa pretyeha cha modate || 19||

na chArijaM bhayaM tasya na chAputro bhavennaraH |
nApadaM prApnuyAtkA~nchiddIrghamAyushcha vindati || 20||

sarvatra jayamApnoti na kadAchitparAjayam || 20||

vaishampAyana uvAcha||

evamAshvAsito rAjA shalyena bharatarShabha |
pUjayAmAsa vidhivachChalyaM dharmabhRRitAM varaH || 21||

shrutvA shalyasya vachanaM kuntIputro yudhiShThiraH |
pratyuvAcha mahAbAhurmadrarAjamidaM vachaH || 22||

bhavAnkarNasya sArathyaM kariShyati na sa.nshayaH |
tatra tejovadhaH kAryaH karNasya mama sa.nstavaiH || 23||

shalya uvAcha||

evametatkariShyAmi yathA mAM samprabhAShase |
yachchAnyadapi shakShyAmi tatkariShyAmyahaM tava || 24||

vaishampAyana uvAcha||

tata Amantrya kaunteyA~nshalyo madrAdhipastadA |
jagAma sabalaH shrImAnduryodhanamari.ndamaH || 25||

\hrule

\medskip
                  19
\medskip

vaishampAyana uvAcha||

yuyudhAnastato vIraH sAtvatAnAM mahArathaH |
mahatA chatura~NgeNa balenAgAdyudhiShThiram || 1||

tasya yodhA mahAvIryA nAnAdeshasamAgatAH |
nAnApraharaNA vIrAH shobhayAM chakrire balam || 2||

parashvadhairbhiNDipAlaiH shaktitomaramudgaraiH |
shaktyRRiShTiparashuprAsaiH karavAlaishcha nirmalaiH || 3||

khaDgakArmukaniryUhaiH sharaishcha vividhairapi |
tailadhautaiH prakAshadbhistadashobhata vai balam || 4||

tasya meghaprakAshasya shastraistaiH shobhitasya cha |
babhUva rUpaM sainyasya meghasyeva savidyutaH || 5||

akShauhiNI hi senA sA tadA yaudhiShThiraM balam |
pravishyAntardadhe rAjansAgaraM kunadI yathA || 6||

tathaivAkShauhiNIM gRRihya chedInAmRRiShabho balI |
dhRRiShTaketurupAgachChatpANDavAnamitaujasaH || 7||

mAgadhashcha jayatseno jArAsandhirmahAbalaH |
akShauhiNyaiva sainyasya dharmarAjamupAgamat || 8||

tathaiva pANDyo rAjendra sAgarAnUpavAsibhiH |
vRRito bahuvidhairyodhairyudhiShThiramupAgamat || 9||

tasya sainyamatIvAsIttasminbalasamAgame |
prekShaNIyataraM rAjansuveShaM balavattadA || 10||

drupadasyApyabhUtsenA nAnAdeshasamAgataiH |
shobhitA puruShaiH shUraiH putraishchAsya mahArathaiH || 11||

tathaiva rAjA matsyAnAM virATo vAhinIpatiH |
pArvatIyairmahIpAlaiH sahitaH pANDavAniyAt || 12||

itashchetashcha pANDUnAM samAjagmurmahAtmanAm |
akShauhiNyastu saptaiva vividhadhvajasa~NkulAH || 13||

yuyutsamAnAH kurubhiH pANDavAnsamaharShayan || 13||

tathaiva dhArtarAShTrasya harShaM samabhivardhayan |
bhagadatto mahIpAlaH senAmakShauhiNIM dadau || 14||

tasya chInaiH kirAtaishcha kA~nchanairiva sa.nvRRitam |
babhau balamanAdhRRiShyaM karNikAravanaM yathA || 15||

tathA bhUrishravAH shUraH shalyashcha kurunandana |
duryodhanamupAyAtAvakShauhiNyA pRRithakpRRithak || 16||

kRRitavarmA cha hArdikyo bhojAndhakabalaiH saha |
akShauhiNyaiva senAyA duryodhanamupAgamat || 17||

tasya taiH puruShavyAghrairvanamAlAdharairbalam |
ashobhata yathA mattairvanaM prakrIDitairgajaiH || 18||

jayadrathamukhAshchAnye sindhusauvIravAsinaH |
AjagmuH pRRithivIpAlAH kampayanta ivAchalAn || 19||

teShAmakShauhiNI senA bahulA vibabhau tadA |
vidhUyamAnA vAtena bahurUpA ivAmbudAH || 20||

sudakShiNashcha kAmbojo yavanaishcha shakaistathA |
upAjagAma kauravyamakShauhiNyA vishAM pate || 21||

tasya senAsamAvAyaH shalabhAnAmivAbabhau |
sa cha samprApya kauravyaM tatraivAntardadhe tadA || 22||

tathA mAhiShmatIvAsI nIlo nIlAyudhaiH saha |
mahIpAlo mahAvIryairdakShiNApathavAsibhiH || 23||

Avantyau cha mahIpAlau mahAbalasusa.nvRRitau |
pRRithagakShauhiNIbhyAM tAvabhiyAtau suyodhanam || 24||

kekayAshcha naravyAghrAH sodaryAH pa~ncha pArthivAH |
saMharShayantaH kauravyamakShauhiNyA samAdravan || 25||

itashchetashcha sarveShAM bhUmipAnAM mahAtmanAm |
tisro.anyAH samavartanta vAhinyo bharatarShabha || 26||

evamekAdashAvRRittAH senA duryodhanasya tAH |
yuyutsamAnAH kaunteyAnnAnAdhvajasamAkulAH || 27||

na hAstinapure rAjannavakAsho.abhavattadA |
rAj~nAM sabalamukhyAnAM prAdhAnyenApi bhArata || 28||

tataH pa~nchanadaM chaiva kRRitsnaM cha kurujA~Ngalam |
tathA rohitakAraNyaM marubhUmishcha kevalA || 29||

ahichChatraM kAlakUTaM ga~NgAkUlaM cha bhArata |
vAraNA vATadhAnaM cha yAmunashchaiva parvataH || 30||

eSha deshaH suvistIrNaH prabhUtadhanadhAnyavAn |
babhUva kauraveyANAM balena susamAkulaH || 31||

tatra sainyaM tathAyuktaM dadarsha sa purohitaH |
yaH sa pA~nchAlarAjena preShitaH kauravAnprati || 32||

\hrule

\medskip
                  20
\medskip

vaishampAyana uvAcha||

sa tu kauravyamAsAdya drupadasya purohitaH |
satkRRito dhRRitarAShTreNa bhIShmeNa vidureNa cha || 1||

sarvaM kaushalyamuktvAdau pRRiShTvA chaivamanAmayam |
sarvasenApraNetR^INAM madhye vAkyamuvAcha ha || 2||

sarvairbhavadbhirvidito rAjadharmaH sanAtanaH |
vAkyopAdAnahetostu vakShyAmi vidite sati || 3||

dhRRitarAShTrashcha pANDushcha sutAvekasya vishrutau |
tayoH samAnaM draviNaM paitRRikaM nAtra sa.nshayaH || 4||

dhRRitarAShTrasya ye putrAste prAptAH paitRRikaM vasu |
pANDuputrAH kathaM nAma na prAptAH paitRRikaM vasu || 5||

evaM gate pANDaveyairviditaM vaH purA yathA |
na prAptaM paitRRikaM dravyaM dhArtarAShTreNa sa.nvRRitam || 6||

prANAntikairapyupAyaiH prayatadbhiranekashaH |
sheShavanto na shakitA nayituM yamasAdanam || 7||

punashcha vardhitaM rAjyaM svabalena mahAtmabhiH |
ChadmanApahRRitaM kShudrairdhArtarAShTraiH sasaubalaiH || 8||

tadapyanumataM karma tathAyuktamanena vai |
vAsitAshcha mahAraNye varShANIha trayodasha || 9||

sabhAyAM kleshitairvIraiH sahabhAryaistathA bhRRisham |
araNye vividhAH kleshAH samprAptAstaiH sudAruNAH || 10||

tathA virATanagare yonyantaragatairiva |
prAptaH paramasa~Nklesho yathA pApairmahAtmabhiH || 11||

te sarve pRRiShThataH kRRitvA tatsarvaM pUrvakilbiSham |
sAmaiva kurubhiH sArdhamichChanti kurupu~NgavAH || 12||

teShAM cha vRRittamAj~nAya vRRittaM duryodhanasya cha |
anunetumihArhanti dhRRitarAShTraM suhRRijjanAH || 13||

na hi te vigrahaM vIrAH kurvanti kurubhiH saha |
avinAshena lokasya kA~NkShante pANDavAH svakam || 14||

yashchApi dhArtarAShTrasya hetuH syAdvigrahaM prati |
sa cha heturna mantavyo balIyA.nsastathA hi te || 15||

akShauhiNyo hi saptaiva dharmaputrasya sa~NgatAH |
yuyutsamAnAH kurubhiH pratIkShante.asya shAsanam || 16||

apare puruShavyAghrAH sahasrAkShauhiNIsamAH |
sAtyakirbhImasenashcha yamau cha sumahAbalau || 17||

ekAdashaitAH pRRitanA ekatashcha samAgatAH |
ekatashcha mahAbAhurbahurUpo dhana~njayaH || 18||

yathA kirITI senAbhyaH sarvAbhyo vyatirichyate |
evameva mahAbAhurvAsudevo mahAdyutiH || 19||

bahulatvaM cha senAnAM vikramaM cha kirITinaH |
buddhimattAM cha kRRiShNasya buddhvA yudhyeta ko naraH || 20||

te bhavanto yathAdharmaM yathAsamayameva cha |
prayachChantu pradAtavyaM mA vaH kAlo.atyagAdayam || 21||

\hrule

\medskip
                  21
\medskip

vaishampAyana uvAcha||

tasya tadvachanaM shrutvA praj~nAvRRiddho mahAdyutiH |
sampUjyainaM yathAkAlaM bhIShmo vachanamabravIt || 1||

diShTyA kushalinaH sarve pANDavAH saha bAndhavaiH |
diShTyA sahAyavantashcha diShTyA dharme cha te ratAH || 2||

diShTyA cha sandhikAmAste bhrAtaraH kurunandanAH |
diShTyA na yuddhamanasaH saha dAmodareNa te || 3||

bhavatA satyamuktaM cha sarvametanna sa.nshayaH |
atitIkShNaM tu te vAkyaM brAhmaNyAditi me matiH || 4||

asa.nshayaM kleshitAste vane cheha cha pANDavAH |
prAptAshcha dharmataH sarvaM piturdhanamasa.nshayam || 5||

kirITI balavAnpArthaH kRRitAstrashcha mahAbalaH |
ko hi pANDusutaM yuddhe viShaheta dhana~njayam || 6||

api vajradharaH sAkShAtkimutAnye dhanurbhRRitaH |
trayANAmapi lokAnAM samartha iti me matiH || 7||

bhIShme bruvati tadvAkyaM dhRRiShTamAkShipya manyumAn |
duryodhanaM samAlokya karNo vachanamabravIt || 8||

na tanna viditaM brahma.Nlloke bhUtena kenachit |
punaruktena kiM tena bhAShitena punaH punaH || 9||

duryodhanArthe shakunirdyUte nirjitavAnpurA |
samayena gato.araNyaM pANDuputro yudhiShThiraH || 10||

na taM samayamAdRRitya rAjyamichChati paitRRikam |
balamAshritya matsyAnAM pA~nchAlAnAM cha pArthivaH || 11||

duryodhano bhayAdvidvanna dadyAtpadamantataH |
dharmatastu mahIM kRRitsnAM pradadyAchChatrave.api cha || 12||

yadi kA~NkShanti te rAjyaM pitRRipaitAmahaM punaH |
yathApratij~naM kAlaM taM charantu vanamAshritAH || 13||

tato duryodhanasyA~Nke vartantAmakutobhayAH |
adhArmikAmimAM buddhiM kuryurmaurkhyAddhi kevalam || 14||

atha te dharmamutsRRijya yuddhamichChanti pANDavAH |
AsAdyemAnkurushreShThAnsmariShyanti vacho mama || 15||

bhIShma uvAcha||

kiM nu rAdheya vAchA te karma tatsmartumarhasi |
eka eva yadA pArthaH ShaDrathA~njitavAnyudhi || 16||

na chedevaM kariShyAmo yadayaM brAhmaNo.abravIt |
dhruvaM yudhi hatAstena bhakShayiShyAma pA.nsukAn || 17||

vaishampAyana uvAcha||

dhRRitarAShTrastato bhIShmamanumAnya prasAdya cha |
avabhartsya cha rAdheyamidaM vachanamabravIt || 18||

asmaddhitamidaM vAkyaM bhIShmaH shAntanavo.abravIt |
pANDavAnAM hitaM chaiva sarvasya jagatastathA || 19||

chintayitvA tu pArthebhyaH preShayiShyAmi sa~njayam |
sa bhavAnpratiyAtvadya pANDavAneva mAchiram || 20||

sa taM satkRRitya kauravyaH preShayAmAsa pANDavAn |
sabhAmadhye samAhUya sa~njayaM vAkyamabravIt || 21||

\hrule

\medskip
              sa.njayayAnaparva
                  22
\medskip

dhRRitarAShTra uvAcha||

prAptAnAhuH sa~njaya pANDuputrA nupaplavye tAnvijAnIhi gatvA |
ajAtashatruM cha sabhAjayethA  diShTyAnagha grAmamupasthitastvam || 1||

sarvAnvadeH sa~njaya svastimantaH  kRRichChraM vAsamatadarhA niruShya |
teShAM shAntirvidyate.asmAsu shIghraM  mithyopetAnAmupakAriNAM satAm || 2||

nAhaM kvachitsa~njaya pANDavAnAM  mithyAvRRittiM kA~nchana jAtvapashyam |
sarvAM shriyaM hyAtmavIryeNa labdhvA  paryAkArShuH pANDavA mahyameva || 3||

doShaM hyeShAM nAdhigachChe parikSha nnityaM ka~nchidyena garheya pArthAn |
dharmArthAbhyAM karma kurvanti nityaM  sukhapriyA nAnurudhyanti kAmAn || 4||

gharmaM shItaM kShutpipAse tathaiva  nidrAM tandrIM krodhaharShau pramAdam |
dhRRityA chaiva praj~nayA chAbhibhUya  dharmArthayogAnprayatanti pArthAH || 5||

tyajanti mitreShu dhanAni kAle  na sa.nvAsAjjIryati maitrameShAm |
yathArhamAnArthakarA hi pArthA steShAM dveShTA nAstyAjamIDhasya pakShe || 6||

anyatra pApAdviShamAnmandabuddhe rduryodhanAtkShudratarAchcha karNAt |
teShAM hIme hInasukhapriyANAM  mahAtmanAM sa~njanayanti tejaH || 7||

utthAnavIryaH sukhamedhamAno  duryodhanaH sukRRitaM manyate tat |
teShAM bhAgaM yachcha manyeta bAlaH  shakyaM hartuM jIvatAM pANDavAnAm || 8||

yasyArjunaH padavIM keshavashcha  vRRikodaraH sAtyako.ajAtashatroH |
mAdrIputrau sRRi~njayAshchApi sarve  purA yuddhAtsAdhu tasya pradAnam || 9||

sa hyevaikaH pRRithivIM savyasAchI  gANDIvadhanvA praNudedrathasthaH |
tathA viShNuH keshavo.apyapradhRRiShyo  lokatrayasyAdhipatirmahAtmA || 10||

tiShTheta kastasya martyaH purastA dyaH sarvadeveShu vareNya IDyaH |
parjanyaghoShAnpravapa~nsharaughA npata~Ngasa~NghAniva shIghravegAn || 11||

dishaM hyudIchImapi chottarAnkurU ngANDIvadhanvaikaratho jigAya |
dhanaM chaiShAmAharatsavyasAchI  senAnugAnbalidA.nshchaiva chakre || 12||

yashchaiva devAnkhANDave savyasAchI  gANDIvadhanvA prajigAya sendrAn |
upAharatphalguno jAtavedase  yasho mAnaM vardhayanpANDavAnAm || 13||

gadAbhRRitAM nAdya samo.asti bhImA ddhastyAroho nAsti samashcha tasya |
rathe.arjunAdAhurahInamenaM  bAhvorbale chAyutanAgavIryam || 14||

sushikShitaH kRRitavairastarasvI  dahetkruddhastarasA dhArtarAShTrAn |
sadAtyamarShI balavAnna shakyo  yuddhe jetuM vAsavenApi sAkShAt || 15||

suchetasau balinau shIghrahastau  sushikShitau bhrAtarau phalgunena |
shyenau yathA pakShipUgAnrujantau  mAdrIputrau neha kurUnvishetAm || 16||

teShAM madhye vartamAnastarasvI  dhRRiShTadyumnaH pANDavAnAmihaikaH |
sahAmAtyaH somakAnAM prabarhaH  santyaktAtmA pANDavAnAM jayAya || 17||

sahoShitashcharitArtho vayaHsthaH  shAlveyAnAmadhipo vai virATaH |
saha putraiH pANDavArthe cha shashva dyudhiShThiraM bhakta iti shrutaM me || 18||

avaruddhA balinaH kekayebhyo  maheShvAsA bhrAtaraH pa~ncha santi |
kekayebhyo rAjyamAkA~NkShamANA  yuddhArthinashchAnuvasanti pArthAn || 19||

sarve cha vIrAH pRRithivIpatInAM  samAnItAH pANDavArthe niviShTAH |
shUrAnahaM bhaktimataH shRRiNomi  prItyA yuktAnsa.nshritAndharmarAjam || 20||

giryAshrayA durganivAsinashcha  yodhAH pRRithivyAM kulajA vishuddhAH |
mlechChAshcha nAnAyudhavIryavantaH  samAgatAH pANDavArthe niviShTAH || 21||

pANDyashcha rAjAmita indrakalpo  yudhi pravIrairbahubhiH sametaH |
samAgataH pANDavArthe mahAtmA  lokapravIro.aprativIryatejAH || 22||

astraM droNAdarjunAdvAsudevA tkRRipAdbhIShmAdyena kRRitaM shRRiNomi |
yaM taM kArShNipratimaM prAhurekaM  sa sAtyakiH pANDavArthe niviShTaH || 23||

apAshritAshchedikarUShakAshcha  sarvotsAhairbhUmipAlaiH sametAH |
teShAM madhye sUryamivAtapantaM  shriyA vRRitaM chedipatiM jvalantam || 24||

astambhanIyaM yudhi manyamAnaM  jyAkarShatAM shreShThatamaM pRRithivyAm |
sarvotsAhaM kShatriyANAM nihatya  prasahya kRRiShNastarasA mamarda || 25||

yashomAnau vardhayanyAdavAnAM  purAbhinachChishupAlaM samIke |
yasya sarve vardhayanti sma mAnaM  karUSharAjapramukhA narendrAH || 26||

tamasahyaM keshavaM tatra matvA  sugrIvayuktena rathena kRRiShNam |
samprAdrava.nshchedipatiM vihAya  siMhaM dRRiShTvA kShudramRRigA ivAnye || 27||

yastaM pratIpastarasA pratyudIyA dAsha.nsamAno dvairathe vAsudevam |
so.asheta kRRiShNena hataH parAsu rvAtenevonmathitaH karNikAraH || 28||

parAkramaM me yadavedayanta  teShAmarthe sa~njaya keshavasya |
anusmara.nstasya karmANi viShNo rgAvalgaNe nAdhigachChAmi shAntim || 29||

na jAtu tA~nshatruranyaH saheta  yeShAM sa syAdagraNIrvRRiShNisiMhaH |
pravepate me hRRidayaM bhayena  shrutvA kRRiShNAvekarathe sametau || 30||

no chedgachChetsa~NgaraM mandabuddhi stAbhyAM suto me viparItachetAH |
no chetkurUnsa~njaya nirdahetA mindrAviShNU daityasenAM yathaiva || 31||

mato hi me shakrasamo dhana~njayaH  sanAtano vRRiShNivIrashcha viShNuH || 31||

dharmArAmo hrIniShedhastarasvI  kuntIputraH pANDavo.ajAtashatruH |
duryodhanena nikRRito manasvI  no chetkruddhaH pradaheddhArtarAShTrAn || 32||

nAhaM tathA hyarjunAdvAsudevA dbhImAdvApi yamayorvA bibhemi |
yathA rAj~naH krodhadIptasya sUta  manyorahaM bhItataraH sadaiva || 33||

alaM tapobrahmacharyeNa yuktaH  sa~Nkalpo.ayaM mAnasastasya sidhyet |
tasya krodhaM sa~njayAhaM samIke  sthAne jAnanbhRRishamasmyadya bhItaH || 34||

sa gachCha shIghraM prahito rathena  pA~nchAlarAjasya chamUM paretya |
ajAtashatruM kushalaM sma pRRichCheH  punaH punaH prItiyuktaM vadestvam || 35||

janArdanaM chApi sametya tAta  mahAmAtraM vIryavatAmudAram |
anAmayaM madvachanena pRRichChe rdhRRitarAShTraH pANDavaiH shAntimIpsuH || 36||

na tasya ki~nchidvachanaM na kuryA tkuntIputro vAsudevasya sUta |
priyashchaiShAmAtmasamashcha kRRiShNo  vidvA.nshchaiShAM karmaNi nityayuktaH || 37||

samAnIya pANDavAnsRRi~njayA.nshcha  janArdanaM yuyudhAnaM virATam |
anAmayaM madvachanena pRRichCheH  sarvA.nstathA draupadeyA.nshcha pa~ncha || 38||

yadyattatra prAptakAlaM parebhya stvaM manyethA bhAratAnAM hitaM cha |
tattadbhAShethAH sa~njaya rAjamadhye  na mUrChayedyanna bhavechcha yuddham || 39||

\hrule

\medskip
                  23
\medskip

vaishampAyana uvAcha||

rAj~nastu vachanaM shrutvA dhRRitarAShTrasya sa~njayaH |
upaplavyaM yayau draShTuM pANDavAnamitaujasaH || 1||

sa tu rAjAnamAsAdya dharmAtmAnaM yudhiShThiram |
praNipatya tataH pUrvaM sUtaputro.abhyabhAShata || 2||

gAvalgaNiH sa~njayaH sUtasUnu rajAtashatrumavadatpratItaH |
diShTyA rAja.nstvAmarogaM prapashye  sahAyavantaM cha mahendrakalpam || 3||

anAmayaM pRRichChati tvAmbikeyo  vRRiddho rAjA dhRRitarAShTro manIShI |
kachchidbhImaH kushalI pANDavAgryo  dhana~njayastau cha mAdrItanUjau || 4||

kachchitkRRiShNA draupadI rAjaputrI  satyavratA vIrapatnI saputrA |
manasvinI yatra cha vA~nChasi tva miShTAnkAmAnbhArata svastikAmaH || 5||

yudhiShThira uvAcha||

gAvalgaNe sa~njaya svAgataM te  prItAtmAhaM tvAbhivadAmi sUta |
anAmayaM pratijAne tavAhaM  sahAnujaiH kushalI chAsmi vidvan || 6||

chirAdidaM kushalaM bhAratasya  shrutvA rAj~naH kuruvRRiddhasya sUta |
manye sAkShAddRRiShTamahaM narendraM  dRRiShTvaiva tvAM sa~njaya prItiyogAt || 7||

pitAmaho naH sthaviro manasvI  mahAprAj~naH sarvadharmopapannaH |
sa kauravyaH kushalI tAta bhIShmo  yathApUrvaM vRRittirapyasya kachchit || 8||

kachchidrAjA dhRRitarAShTraH saputro  vaichitravIryaH kushalI mahAtmA |
mahArAjo bAhlikaH prAtipeyaH  kachchidvidvAnkushalI sUtaputra || 9||

sa somadattaH kushalI tAta kachchi dbhUrishravAH satyasandhaH shalashcha |
droNaH saputrashcha kRRipashcha vipro  maheShvAsAH kachchidete.apyarogAH || 10||

mahAprAj~nAH sarvashAstrAvadAtA  dhanurbhRRitAM mukhyatamAH pRRithivyAm |
kachchinmAnaM tAta labhanta ete  dhanurbhRRitaH kachchidete.apyarogAH || 11||

sarve kurubhyaH spRRihayanti sa~njaya  dhanurdharA ye pRRithivyAM yuvAnaH |
yeShAM rAShTre nivasati darshanIyo  maheShvAsaH shIlavAndroNaputraH || 12||

vaishyAputraH kushalI tAta kachchi nmahAprAj~no rAjaputro yuyutsuH |
karNo.amAtyaH kushalI tAta kachchi tsuyodhano yasya mando vidheyaH || 13||

striyo vRRiddhA bhAratAnAM jananyo  mahAnasyo dAsabhAryAshcha sUta |
vadhvaH putrA bhAgineyA bhaginyo  dauhitrA vA kachchidapyavyalIkAH || 14||

kachchidrAjA brAhmaNAnAM yathAva tpravartate pUrvavattAta vRRittim |
kachchiddAyAnmAmakAndhArtarAShTro  dvijAtInAM sa~njaya nopahanti || 15||

kachchidrAjA dhRRitarAShTraH saputra  upekShate brAhmaNAtikramAnvai |
kachchinna hetoriva vartmabhUta  upekShate teShu sa nyUnavRRittim || 16||

etajjyotiruttamaM jIvaloke  shuklaM prajAnAM vihitaM vidhAtrA |
te chellobhaM na niyachChanti mandAH  kRRitsno nAsho bhavitA kauravANAm || 17||

kachchidrAjA dhRRitarAShTraH saputro  bubhUShate vRRittimamAtyavarge |
kachchinna bhedena jijIviShanti  suhRRidrUpA durhRRidashchaikamitrAH || 18||

kachchinna pApaM kathayanti tAta  te pANDavAnAM kuravaH sarva eva |
kachchiddRRiShTvA dasyusa~NghAnsametA nsmaranti pArthasya yudhAM praNetuH || 19||

maurvIbhujAgraprahitAnsma tAta  dodhUyamAnena dhanurdhareNa |
gANDIvamuktAnstanayitnughoShA najihmagAnkachchidanusmaranti || 20||

na hyapashyaM ka~nchidahaM pRRithivyAM  shrutaM samaM vAdhikamarjunena |
yasyaikaShaShTirnishitAstIkShNadhArAH  suvAsasaH saMmato hastavApaH || 21||

gadApANirbhImasenastarasvI  pravepaya~nshatrusa~NghAnanIke |
nAgaH prabhinna iva naDvalAsu  cha~Nkramyate kachchidenaM smaranti || 22||

mAdrIputraH sahadevaH kali~NgA nsamAgatAnajayaddantakUre |
vAmenAsyandakShiNenaiva yo vai  mahAbalaM kachchidenaM smaranti || 23||

udyannayaM nakulaH preShito vai  gAvalgaNe sa~njaya pashyataste |
dishaM pratIchIM vashamAnayanme  mAdrIsutaM kachchidenaM smaranti || 24||

abhyAbhavo dvaitavane ya AsI ddurmantrite ghoShayAtrAgatAnAm |
yatra mandA~nshatruvashaM prayAtA namochayadbhImaseno jayashcha || 25||

ahaM pashchAdarjunamabhyarakShaM  mAdrIputrau bhImasenashcha chakre |
gANDIvabhRRichChatrusa~NghAnudasya  svastyAgamatkachchidenaM smaranti || 26||

na karmaNA sAdhunaikena nUnaM  kartuM shakyaM bhavatIha sa~njaya |
sarvAtmanA parijetuM vayaM che nna shaknumo dhRRitarAShTrasya putram || 27||

\hrule

\medskip
                  24
\medskip

sa~njaya uvAcha||

yathArhase pANDava tattathaiva  kurUnkurushreShTha janaM cha pRRichChasi |
anAmayAstAta manasvinaste  kurushreShThAnpRRichChasi pArtha yA.nstvam || 1||

santyeva vRRiddhAH sAdhavo dhArtarAShTre  santyeva pApAH pANDava tasya viddhi |
dadyAdriposhchApi hi dhArtarAShTraH  kuto dAyA.NllopayedbrAhmaNAnAm || 2||

yadyuShmAkaM vartate.asau na dharmya madrugdheShu drugdhavattanna sAdhu |
mitradhruksyAddhRRitarAShTraH saputro  yuShmAndviShansAdhuvRRittAnasAdhuH || 3||

na chAnujAnAti bhRRishaM cha tapyate  shochatyantaH sthaviro.ajAtashatro |
shRRiNoti hi brAhmaNAnAM sametya  mitradrohaH pAtakebhyo garIyAn || 4||

smaranti tubhyaM naradeva sa~Ngame  yuddhe cha jiShNoshcha yudhAM praNetuH |
samutkRRiShTe dundubhisha~Nkhashabde  gadApANiM bhImasenaM smaranti || 5||

mAdrIsutau chApi raNAjimadhye  sarvA dishaH sampatantau smaranti |
senAM varShantau sharavarShairajasraM  mahArathau samare duShprakampyau || 6||

na tveva manye puruShasya rAja nnanAgataM j~nAyate yadbhaviShyam |
tvaM chedimaM sarvadharmopapannaH  prAptaH kleshaM pANDava kRRichChrarUpam || 7||

tvamevaitatsarvamatashcha bhUyaH  samIkuryAH praj~nayAjAtashatro |
na kAmArthaM santyajeyurhi dharmaM  pANDoH sutAH sarva evendrakalpAH || 8||

tvamevaitatpraj~nayAjAtashatro  shamaM kuryA yena sharmApnuyuste |
dhArtarAShTrAH pANDavAH sRRi~njayAshcha  ye chApyanye pArthivAH saMniviShTAH || 9||

yanmAbravIddhRRitarAShTro nishAyA majAtashatro vachanaM pitA te |
sahAmAtyaH sahaputrashcha rAja nsametya tAM vAchamimAM nibodha || 10||

\hrule

\medskip
                  25
\medskip

yudhiShThira uvAcha||

samAgatAH pANDavAH sRRi~njayAshcha  janArdano yuyudhAno virATaH |
yatte vAkyaM dhRRitarAShTrAnushiShTaM  gAvalgaNe brUhi tatsUtaputra || 1||

sa~njaya uvAcha||

ajAtashatruM cha vRRikodaraM cha  dhana~njayaM mAdravatIsutau cha |
Amantraye vAsudevaM cha shauriM  yuyudhAnaM chekitAnaM virATam || 2||

pA~nchAlAnAmadhipaM chaiva vRRiddhaM  dhRRiShTadyumnaM pArShataM yAj~nasenim |
sarve vAchaM shRRiNutemAM madIyAM  vakShyAmi yAM bhUtimichChankurUNAm || 3||

shamaM rAjA dhRRitarAShTro.abhinanda nnayojayattvaramANo rathaM me |
sabhrAtRRiputrasvajanasya rAj~na stadrochatAM pANDavAnAM shamo.astu || 4||

sarvairdharmaiH samupetAH stha pArthAH  prasthAnena mArdavenArjavena |
jAtAH kule anRRisha.nsA vadAnyA  hrIniShedhAH karmaNAM nishchayaj~nAH || 5||

na yujyate karma yuShmAsu hInaM  sattvaM hi vastAdRRishaM bhImasenAH |
udbhAsate hya~njanabinduvatta chChukle vastre yadbhavetkilbiShaM vaH || 6||

sarvakShayo dRRishyate yatra kRRitsnaH  pApodayo nirayo.abhAvasa.nsthaH |
kastatkuryAjjAtu karma prajAna nparAjayo yatra samo jayashcha || 7||

te vai dhanyA yaiH kRRitaM j~nAtikAryaM  ye vaH putrAH suhRRido bAndhavAshcha |
upakruShTaM jIvitaM santyajeyu stataH kurUNAM niyato vai bhavaH syAt || 8||

te chetkurUnanushAsya stha pArthA  ninIya sarvAndviShato nigRRihya |
samaM vastajjIvitaM mRRityunA syA dyajjIvadhvaM j~nAtivadhe na sAdhu || 9||

ko hyeva yuShmAnsaha keshavena  sachekitAnAnpArShatabAhuguptAn |
sasAtyakInviShaheta prajetuM  labdhvApi devAnsachivAnsahendrAn || 10||

ko vA kurUndroNabhIShmAbhiguptA nashvatthAmnA shalyakRRipAdibhishcha |
raNe prasoDhuM viShaheta rAja nrAdheyaguptAnsaha bhUmipAlaiH || 11||

mahadbalaM dhArtarAShTrasya rAj~naH  ko vai shakto hantumakShIyamANaH |
so.ahaM jaye chaiva parAjaye cha  niHshreyasaM nAdhigachChAmi ki~nchit || 12||

kathaM hi nIchA iva dauShkuleyA  nirdharmArthaM karma kuryushcha pArthAH |
so.ahaM prasAdya praNato vAsudevaM  pA~nchAlAnAmadhipaM chaiva vRRiddham || 13||

kRRitA~njaliH sharaNaM vaH prapadye  kathaM svasti syAtkurusRRi~njayAnAm |
na hyeva te vachanaM vAsudevo  dhana~njayo vA jAtu ki~nchinna kuryAt || 14||

prANAnAdau yAchyamAnaH kuto.anya detadvidvansAdhanArthaM bravImi |
etadrAj~no bhIShmapurogamasya  mataM yadvaH shAntirihottamA syAt || 15||

\hrule

\medskip
                  26
\medskip

yudhiShThira uvAcha||

kAM nu vAchaM sa~njaya me shRRiNoShi  yuddhaiShiNIM yena yuddhAdbibheShi |
ayuddhaM vai tAta yuddhAdgarIyaH  kastallabdhvA jAtu yudhyeta sUta || 1||

akurvatashchetpuruShasya sa~njaya  sidhyetsa~Nkalpo manasA yaM yamichChet |
na karma kuryAdviditaM mamaita danyatra yuddhAdbahu yallaghIyaH || 2||

kuto yuddhaM jAtu naraH prajAna nko daivashapto.abhivRRiNIta yuddham |
sukhaiShiNaH karma kurvanti pArthA  dharmAdahInaM yachcha lokasya pathyam || 3||

karmodayaM sukhamAsha.nsamAnaH  kRRichChropAyaM tattvataH karma duHkham |
sukhaprepsurvijighA.nsushcha duHkhaM  ya indriyANAM prItivashAnugAmI || 4||

kAmAbhidhyA svasharIraM dunoti  yayA prayukto.anukaroti duHkham || 4||

yathedhyamAnasya samiddhatejaso  bhUyo balaM vardhate pAvakasya |
kAmArthalAbhena tathaiva bhUyo  na tRRipyate sarpiShevAgniriddhaH || 5||

sampashyemaM bhogachayaM mahAntaM  sahAsmAbhirdhRRitarAShTrasya rAj~naH || 5||

nAshreyasAmIshvaro vigrahANAM  nAshreyasAM gItashabdaM shRRiNoti |
nAshreyasaH sevate mAlyagandhA nna chApyashreyA.nsyanulepanAni || 6||

nAshreyasaH prAvarAnadhyavaste  kathaM tvasmAnsampraNudetkurubhyaH |
atraiva cha syAdavadhUya eSha  kAmaH sharIre hRRidayaM dunoti || 7||

svayaM rAjA viShamasthaH pareShu  sAmasthyamanvichChati tanna sAdhu |
yathAtmanaH pashyati vRRittameva  tathA pareShAmapi so.abhyupaiti || 8||

AsannamagniM tu nidAghakAle  gambhIrakakShe gahane visRRijya |
yathA vRRiddhaM vAyuvashena shoche tkShemaM mumukShuH shishiravyapAye || 9||

prAptaishvaryo dhRRitarAShTro.adya rAjA  lAlapyate sa~njaya kasya hetoH |
pragRRihya durbuddhimanArjave rataM  putraM mandaM mUDhamamantriNaM tu || 10||

anAptaH sannAptatamasya vAchaM  suyodhano vidurasyAvamanya |
sutasya rAjA dhRRitarAShTraH priyaiShI  sambudhyamAno vishate.adharmameva || 11||

medhAvinaM hyarthakAmaM kurUNAM  bahushrutaM vAgminaM shIlavantam |
sUta rAjA dhRRitarAShTraH kurubhyo  na so.asmaradviduraM putrakAmyAt || 12||

mAnaghnasya AtmakAmasya cherShyoH  sa.nrambhiNashchArthadharmAtigasya |
durbhAShiNo manyuvashAnugasya  kAmAtmano durhRRido bhAvanasya || 13||

aneyasyAshreyaso dIrghamanyo rmitradruhaH sa~njaya pApabuddheH |
sutasya rAjA dhRRitarAShTraH priyaiShI  prapashyamAnaH prajahAddharmakAmau || 14||

tadaiva me sa~njaya dIvyato.abhU nno chetkurUnAgataH syAdabhAvaH |
kAvyAM vAchaM viduro bhAShamANo  na vindate dhRRitarAShTrAtprasha.nsAm || 15||

kShatturyadA anvavartanta buddhiM  kRRichChraM kurUnna tadAbhyAjagAma |
yAvatpraj~nAmanvavartanta tasya  tAvatteShAM rAShTravRRiddhirbabhUva || 16||

tadarthalubdhasya nibodha me.adya  ye mantriNo dhArtarAShTrasya sUta |
duHshAsanaH shakuniH sUtaputro  gAvalgaNe pashya saMmohamasya || 17||

so.ahaM na pashyAmi parIkShamANaH  kathaM svasti syAtkurusRRi~njayAnAm |
Attaishvaryo dhRRitarAShTraH parebhyaH  pravrAjite vidure dIrghadRRiShTau || 18||

Asha.nsate vai dhRRitarAShTraH saputro  mahArAjyamasapatnaM pRRithivyAm |
tasmi~nshamaH kevalaM nopalabhyo  atyAsannaM madgataM manyate.artham || 19||

yattatkarNo manyate pAraNIyaM  yuddhe gRRihItAyudhamarjunena |
Asa.nshcha yuddhAni purA mahAnti  kathaM karNo nAbhavaddvIpa eShAm || 20||

karNashcha jAnAti suyodhanashcha  droNashcha jAnAti pitAmahashcha |
anye cha ye kuravastatra santi  yathArjunAnnAstyaparo dhanurdharaH || 21||

jAnantyete kuravaH sarva eva  ye chApyanye bhUmipAlAH sametAH |
duryodhanaM chAparAdhe charanta mari.ndame phalgune.avidyamAne || 22||

tenArthabaddhaM manyate dhArtarAShTraH  shakyaM hartuM pANDavAnAM mamatvam |
kirITinA tAlamAtrAyudhena  tadvedinA sa.nyugaM tatra gatvA || 23||

gANDIvavisphAritashabdamAjA vashRRiNvAnA dhArtarAShTrA dhriyante |
kruddhasya chedbhImasenasya vegA tsuyodhano manyate siddhamartham || 24||

indro.apyetannotsahettAta hartu maishvaryaM no jIvati bhImasene |
dhana~njaye nakule chaiva sUta  tathA vIre sahadeve madIye || 25||

sa chedetAM pratipadyeta buddhiM  vRRiddho rAjA saha putreNa sUta |
evaM raNe pANDavakopadagdhA  na nashyeyuH sa~njaya dhArtarAShTrAH || 26||

jAnAsi tvaM kleshamasmAsu vRRittaM  tvAM pUjayansa~njayAhaM kShameyam |
yachchAsmAkaM kauravairbhUtapUrvaM  yA no vRRittirdhArtarAShTre tadAsIt || 27||

adyApi tattatra tathaiva vartatAM  shAntiM gamiShyAmi yathA tvamAttha |
indraprasthe bhavatu mamaiva rAjyaM  suyodhano yachChatu bhAratAgryaH || 28||

\hrule

\medskip
                  27
\medskip

sa~njaya uvAcha||

dharme nityA pANDava te vicheShTA  loke shrutA dRRishyate chApi pArtha |
mahAsrAvaM jIvitaM chApyanityaM  sampashya tvaM pANDava mA vinInashaH || 1||

na chedbhAgaM kuravo.anyatra yuddhA tprayachChante tubhyamajAtashatro |
bhaikShacharyAmandhakavRRiShNirAjye  shreyo manye na tu yuddhena rAjyam || 2||

alpakAlaM jIvitaM yanmanuShye  mahAsrAvaM nityaduHkhaM chalaM cha |
bhUyashcha tadvayaso nAnurUpaM  tasmAtpApaM pANDava mA prasArShIH || 3||

kAmA manuShyaM prasajanta eva  dharmasya ye vighnamUlaM narendra |
pUrvaM narastAndhRRitimAnvinighna.N lloke prasha.nsAM labhate.anavadyAm || 4||

nibandhanI hyarthatRRiShNeha pArtha  tAmeShato bAdhyate dharma eva |
dharmaM tu yaH pravRRiNIte sa buddhaH  kAme gRRiddho hIyate.arthAnurodhAt || 5||

dharmaM kRRitvA karmaNAM tAta mukhyaM  mahApratApaH saviteva bhAti |
hAnena dharmasya mahImapImAM  labdhvA naraH sIdati pApabuddhiH || 6||

vedo.adhItashcharitaM brahmacharyaM  yaj~nairiShTaM brAhmaNebhyashcha dattam |
paraM sthAnaM manyamAnena bhUya  AtmA datto varShapUgaM sukhebhyaH || 7||

sukhapriye sevamAno.ativelaM  yogAbhyAse yo na karoti karma |
vittakShaye hInasukho.ativelaM  duHkhaM shete kAmavegapraNunnaH || 8||

evaM punararthacharyAprasakto  hitvA dharmaM yaH prakarotyadharmam |
ashraddadhatparalokAya mUDho  hitvA dehaM tapyate pretya mandaH || 9||

na karmaNAM vipraNAsho.astyamutra  puNyAnAM vApyatha vA pApakAnAm |
pUrvaM karturgachChati puNyapApaM  pashchAttvetadanuyAtyeva kartA || 10||

nyAyopetaM brAhmaNebhyo yadannaM  shraddhApUtaM gandharasopapannam |
anvAhAryeShUttamadakShiNeShu  tathArUpaM karma vikhyAyate te || 11||

iha kShetre kriyate pArtha kAryaM  na vai ki~nchidvidyate pretya kAryam |
kRRitaM tvayA pAralokyaM cha kAryaM  puNyaM mahatsadbhiranuprashastam || 12||

jahAti mRRityuM cha jarAM bhayaM cha  na kShutpipAse manasashchApriyANi |
na kartavyaM vidyate tatra kiM chi danyatra vai indriyaprINanArthAt || 13||

eva.nrUpaM karmaphalaM narendra  mAtrAvatA hRRidayasya priyeNa |
sa krodhajaM pANDava harShajaM cha  lokAvubhau mA prahAsIshchirAya || 14||

antaM gatvA karmaNAM yA prasha.nsA  satyaM damashchArjavamAnRRisha.nsyam |
ashvamedho rAjasUyastatheShTaH  pApasyAntaM karmaNo mA punargAH || 15||

tachchedevaM desharUpeNa pArthAH  kariShyadhvaM karma pApaM chirAya |
nivasadhvaM varShapUgAnvaneShu  duHkhaM vAsaM pANDavA dharmahetoH || 16||

apravrajye yojayitvA purastA dAtmAdhInaM yadbalaM te tadAsIt |
nityaM pA~nchAlAH sachivAstaveme  janArdano yuyudhAnashcha vIraH || 17||

matsyo rAjA rukmarathaH saputraH  prahAribhiH saha putrairvirATaH |
rAjAnashcha ye vijitAH purastA ttvAmeva te sa.nshrayeyuH samastAH || 18||

mahAsahAyaH pratapanbalasthaH  puraskRRito vAsudevArjunAbhyAm |
varAnhaniShyandviShato ra~Ngamadhye  vyaneShyathA dhArtarAShTrasya darpam || 19||

balaM kasmAdvardhayitvA parasya  nijAnkasmAtkarshayitvA sahAyAn |
niruShya kasmAdvarShapUgAnvaneShu  yuyutsase pANDava hInakAlam || 20||

apraj~no vA pANDava yudhyamAno  adharmaj~no vA bhUtipathAdvyapaiti |
praj~nAvAnvA budhyamAno.api dharmaM  sa.nrambhAdvA so.api bhUterapaiti || 21||

nAdharme te dhIyate pArtha buddhi rna sa.nrambhAtkarma chakartha pApam |
addhA kiM tatkAraNaM yasya hetoH  praj~nAviruddhaM karma chikIrShasIdam || 22||

avyAdhijaM kaTukaM shIrSharogaM  yashomuShaM pApaphalodayaM cha |
satAM peyaM yanna pibantyasanto  manyuM mahArAja piba prashAmya || 23||

pApAnubandhaM ko nu taM kAmayeta  kShamaiva te jyAyasI nota bhogAH |
yatra bhIShmaH shAntanavo hataH syA dyatra droNaH sahaputro hataH syAt || 24||

kRRipaH shalyaH saumadattirvikarNo  vivi.nshatiH karNaduryodhanau cha |
etAnhatvA kIdRRishaM tatsukhaM syA dyadvindethAstadanubrUhi pArtha || 25||

labdhvApImAM pRRithivIM sAgarAntAM  jarAmRRityU naiva hi tvaM prajahyAH |
priyApriye sukhaduHkhe cha rAja nnevaM vidvAnnaiva yuddhaM kuruShva || 26||

amAtyAnAM yadi kAmasya heto reva.nyuktaM karma chikIrShasi tvam |
apAkrameH sampradAya svamebhyo  mA gAstvaM vai devayAnAtpatho.adya || 27||

\hrule

\medskip
                  28
\medskip

yudhiShThira uvAcha||

asa.nshayaM sa~njaya satyameta ddharmo varaH karmaNAM yattvamAttha |
j~nAtvA tu mAM sa~njaya garhayestvaM  yadi dharmaM yadyadharmaM charAmi || 1||

yatrAdharmo dharmarUpANi bibhra ddharmaH kRRitsno dRRishyate.adharmarUpaH |
tathA dharmo dhArayandharmarUpaM  vidvA.nsastaM samprapashyanti buddhyA || 2||

evametAvApadi li~Ngameta ddharmAdharmau vRRittinityau bhajetAm |
AdyaM li~NgaM yasya tasya pramANa mApaddharmaM sa~njaya taM nibodha || 3||

luptAyAM tu prakRRitau yena karma  niShpAdayettatparIpsedvihInaH |
prakRRitisthashchApadi vartamAna  ubhau garhyau bhavataH sa~njayaitau || 4||

avilopamichChatAM brAhmaNAnAM  prAyashchittaM vihitaM yadvidhAtrA |
ApadyathAkarmasu vartamAnA nvikarmasthAnsa~njaya garhayeta || 5||

manIShiNAM tattvavichChedanAya  vidhIyate satsu vRRittiH sadaiva |
abrAhmaNAH santi tu ye na vaidyAH  sarvochChedaM sAdhu manyeta tebhyaH || 6||

tadarthA naH pitaro ye cha pUrve  pitAmahA ye cha tebhyaH pare.anye |
praj~naiShiNo ye cha hi karma chakru rnAstyantato nAsti nAstIti manye || 7||

yatki~nchidetadvittamasyAM pRRithivyAM  yaddevAnAM tridashAnAM paratra |
prAjApatyaM tridivaM brahmalokaM  nAdharmataH sa~njaya kAmaye tat || 8||

dharmeshvaraH kushalo nItimA.nshchA pyupAsitA brAhmaNAnAM manIShI |
nAnAvidhA.nshchaiva mahAbalA.nshcha  rAjanyabhojAnanushAsti kRRiShNaH || 9||

yadi hyahaM visRRijansyAmagarhyo  yudhyamAno yadi jahyAM svadharmam |
mahAyashAH keshavastadbravItu  vAsudevastUbhayorarthakAmaH || 10||

shaineyA hi chaitrakAshchAndhakAshcha  vArShNeyabhojAH kaukurAH sRRi~njayAshcha |
upAsInA vAsudevasya buddhiM  nigRRihya shatrUnsuhRRido nandayanti || 11||

vRRiShNyandhakA hyugrasenAdayo vai  kRRiShNapraNItAH sarva evendrakalpAH |
manasvinaH satyaparAkramAshcha  mahAbalA yAdavA bhogavantaH || 12||

kAshyo babhruH shriyamuttamAM gato  labdhvA kRRiShNaM bhrAtaramIshitAram |
yasmai kAmAnvarShati vAsudevo  grIShmAtyaye megha iva prajAbhyaH || 13||

IdRRisho.ayaM keshavastAta bhUyo  vidmo hyenaM karmaNAM nishchayaj~nam |
priyashcha naH sAdhutamashcha kRRiShNo  nAtikrame vachanaM keshavasya || 14||

\hrule

\medskip
                  29
\medskip

vAsudeva uvAcha||

avinAshaM sa~njaya pANDavAnA michChAmyahaM bhUtimeShAM priyaM cha |
tathA rAj~no dhRRitarAShTrasya sUta  sadAsha.nse bahuputrasya vRRiddhim || 1||

kAmo hi me sa~njaya nityameva  nAnyadbrUyAM tAnprati shAmyateti |
rAj~nashcha hi priyametachChRRiNomi  manye chaitatpANDavAnAM samartham || 2||

suduShkarashchAtra shamo hi nUnaM  pradarshitaH sa~njaya pANDavena |
yasmingRRiddho dhRRitarAShTraH saputraH  kasmAdeShAM kalaho nAtra mUrchChet || 3||

tattvaM dharmaM vicharansa~njayeha  mattashcha jAnAsi yudhiShThirAchcha |
atho kasmAtsa~njaya pANDavasya  utsAhinaH pUrayataH svakarma || 4||

yathAkhyAtamAvasataH kuTumbaM  purAkalpAtsAdhu vilopamAttha || 4||

asminvidhau vartamAne yathAva duchchAvachA matayo brAhmaNAnAm |
karmaNAhuH siddhimeke paratra  hitvA karma vidyayA siddhimeke || 5||

nAbhu~njAno bhakShyabhojyasya tRRipye dvidvAnapIha viditaM brAhmaNAnAm || 5||

yA vai vidyAH sAdhayantIha karma  tAsAM phalaM vidyate netarAsAm |
tatreha vai dRRiShTaphalaM tu karma  pItvodakaM shAmyati tRRiShNayArtaH || 6||

so.ayaM vidhirvihitaH karmaNaiva  tadvartate sa~njaya tatra karma |
tatra yo.anyatkarmaNaH sAdhu manye nmoghaM tasya lapitaM durbalasya || 7||

karmaNAmI bhAnti devAH paratra  karmaNaiveha plavate mAtarishvA |
ahorAtre vidadhatkarmaNaiva  atandrito nityamudeti sUryaH || 8||

mAsArdhamAsAnatha nakShatrayogA natandritashchandramA abhyupaiti |
atandrito dahate jAtavedAH  samidhyamAnaH karma kurvanprajAbhyaH || 9||

atandritA bhAramimaM mahAntaM  bibharti devI pRRithivI balena |
atandritAH shIghramapo vahanti  santarpayantyaH sarvabhUtAni nadyaH || 10||

atandrito varShati bhUritejAH  saMnAdayannantarikShaM divaM cha |
atandrito brahmacharyaM chachAra  shreShThatvamichChanbalabhiddevatAnAm || 11||

hitvA sukhaM manasashcha priyANi  tena shakraH karmaNA shraiShThyamApa |
satyaM dharmaM pAlayannapramatto  damaM titikShAM samatAM priyaM cha || 12||

etAni sarvANyupasevamAno  devarAjyaM maghavAnprApa mukhyam || 12||

bRRihaspatirbrahmacharyaM chachAra  samAhitaH sa.nshitAtmA yathAvat |
hitvA sukhaM pratirudhyendriyANi  tena devAnAmagamadgauravaM saH || 13||

nakShatrANi karmaNAmutra bhAnti  rudrAdityA vasavo.athApi vishve |
yamo rAjA vaishravaNaH kubero  gandharvayakShApsarasashcha shubhrAH || 14||

brahmacharyaM vedavidyAH kriyAshcha  niShevamANA munayo.amutra bhAnti || 14||

jAnannimaM sarvalokasya dharmaM  brAhmaNAnAM kShatriyANAM vishAM cha |
sa kasmAttvaM jAnatAM j~nAnavAnsa nvyAyachChase sa~njaya kauravArthe || 15||

AmnAyeShu nityasa.nyogamasya  tathAshvamedhe rAjasUye cha viddhi |
sa.nyujyate dhanuShA varmaNA cha  hastatrANai rathashastraishcha bhUyaH || 16||

te chedime kauravANAmupAya madhigachCheyuravadhenaiva pArthAH |
dharmatrANaM puNyameShAM kRRitaM syA dArye vRRitte bhImasenaM nigRRihya || 17||

te chetpitrye karmaNi vartamAnA  ApadyerandiShTavashena mRRityum |
yathAshaktyA pUrayantaH svakarma  tadapyeShAM nidhanaM syAtprashastam || 18||

utAho tvaM manyase sarvameva  rAj~nAM yuddhe vartate dharmatantram |
ayuddhe vA vartate dharmatantraM  tathaiva te vAchamimAM shRRiNomi || 19||

chAturvarNyasya prathamaM vibhAga mavekShya tvaM sa~njaya svaM cha karma |
nishamyAtho pANDavAnAM svakarma  prasha.nsa vA ninda vA yA matiste || 20||

adhIyIta brAhmaNo.atho yajeta  dadyAdiyAttIrthamukhyAni chaiva |
adhyApayedyAjayechchApi yAjyA npratigrahAnvA viditAnpratIchChet || 21||

tathA rAjanyo rakShaNaM vai prajAnAM  kRRitvA dharmeNApramatto.atha dattvA |
yaj~nairiShTvA sarvavedAnadhItya  dArAnkRRitvA puNyakRRidAvasedgRRihAn || 22||

vaishyo.adhItya kRRiShigorakShapaNyai rvittaM chinvanpAlayannapramattaH |
priyaM kurvanbrAhmaNakShatriyANAM  dharmashIlaH puNyakRRidAvasedgRRihAn || 23||

paricharyA vandanaM brAhmaNAnAM  nAdhIyIta pratiShiddho.asya yaj~naH |
nityotthito bhUtaye.atandritaH syA deSha smRRitaH shUdradharmaH purANaH || 24||

etAnrAjA pAlayannapramatto  niyojayansarvavarNAnsvadharme |
akAmAtmA samavRRittiH prajAsu  nAdhArmikAnanurudhyeta kAmAn || 25||

shreyA.nstasmAdyadi vidyeta kashchi dabhij~nAtaH sarvadharmopapannaH |
sa taM duShTamanushiShyAtprajAna nna chedgRRidhyediti tasminna sAdhu || 26||

yadA gRRidhyetparabhUmiM nRRisha.nso  vidhiprakopAdbalamAdadAnaH |
tato rAj~nAM bhavitA yuddhameta ttatra jAtaM varma shastraM dhanushcha || 27||

indreNedaM dasyuvadhAya karma  utpAditaM varma shastraM dhanushcha || 27||

steno haredyatra dhanaM hyadRRiShTaH  prasahya vA yatra hareta dRRiShTaH |
ubhau garhyau bhavataH sa~njayaitau  kiM vai pRRithaktvaM dhRRitarAShTrasya putre || 28||

yo.ayaM lobhAnmanyate dharmametaM  yamichChate manyuvashAnugAmI || 28||

bhAgaH punaH pANDavAnAM niviShTa staM no.akasmAdAdadIranpare vai |
asminpade yudhyatAM no vadho.api  shlAghyaH pitryaH pararAjyAdvishiShTaH || 29||

etAndharmAnkauravANAM purANA nAchakShIthAH sa~njaya rAjyamadhye || 29||

ye te mandA mRRityuvashAbhipannAH  samAnItA dhArtarAShTreNa mUDhAH |
idaM punaH karma pApIya eva  sabhAmadhye pashya vRRittaM kurUNAm || 30||

priyAM bhAryAM draupadIM pANDavAnAM  yashasvinIM shIlavRRittopapannAm |
yadupekShanta kuravo bhIShmamukhyAH  kAmAnugenoparuddhAM rudantIm || 31||

taM chettadA te sakumAravRRiddhA  avArayiShyankuravaH sametAH |
mama priyaM dhRRitarAShTro.akariShya tputrANAM cha kRRitamasyAbhaviShyat || 32||

duHshAsanaH prAtilomyAnninAya  sabhAmadhye shvashurANAM cha kRRiShNAm |
sA tatra nItA karuNAnyavocha nnAnyaM kShatturnAthamadRRiShTa ka~nchit || 33||

kArpaNyAdeva sahitAstatra rAj~no  nAshaknuvanprativaktuM sabhAyAm |
ekaH kShattA dharmyamarthaM bruvANo  dharmaM buddhvA pratyuvAchAlpabuddhim || 34||

anuktvA tvaM dharmamevaM sabhAyA mathechChase pANDavasyopadeShTum |
kRRiShNA tvetatkarma chakAra shuddhaM  suduShkaraM taddhi sabhAM sametya || 35||

yena kRRichChrAtpANDavAnujjahAra  tathAtmAnaM nauriva sAgaraughAt || 35||

yatrAbravItsUtaputraH sabhAyAM  kRRiShNAM sthitAM shvashurANAM samIpe |
na te gatirvidyate yAj~naseni  prapadyedAnIM dhArtarAShTrasya veshma || 36||

parAjitAste patayo na santi  patiM chAnyaM bhAmini tvaM vRRiNIShva || 36||

yo bIbhatsorhRRidaye prauDha AsI dasthiprachChinmarmaghAtI sughoraH |
karNAchCharo vA~NmayastigmatejAH  pratiShThito hRRidaye phalgunasya || 37||

kRRiShNAjinAni paridhitsamAnA nduHshAsanaH kaTukAnyabhyabhAShat |
ete sarve ShaNDhatilA vinaShTAH  kShayaM gatA narakaM dIrghakAlam || 38||

gAndhArarAjaH shakunirnikRRityA  yadabravIddyUtakAle sa pArthAn |
parAjito nakulaH kiM tavAsti  kRRiShNayA tvaM dIvya vai yAj~nasenyA || 39||

jAnAsi tvaM sa~njaya sarvameta ddyUte.avAchyaM vAkyamevaM yathoktam |
svayaM tvahaM prArthaye tatra gantuM  samAdhAtuM kAryametadvipannam || 40||

ahApayitvA yadi pANDavArthaM  shamaM kurUNAmatha chechchareyam |
puNyaM cha me syAchcharitaM mahodayaM  muchyera.nshcha kuravo mRRityupAshAt || 41||

api vAchaM bhAShamANasya kAvyAM  dharmArAmAmarthavatImahi.nsrAm |
avekSherandhArtarAShTrAH samakShaM  mAM cha prAptaM kuravaH pUjayeyuH || 42||

ato.anyathA rathinA phalgunena  bhImena chaivAhavada.nshitena |
parAsiktAndhArtarAShTrA.nstu viddhi  pradahyamAnAnkarmaNA svena mandAn || 43||

parAjitAnpANDaveyA.nstu vAcho  raudrarUpA bhAShate dhArtarAShTraH |
gadAhasto bhImaseno.apramatto  duryodhanaM smArayitvA hi kAle || 44||

suyodhano manyumayo mahAdrumaH  skandhaH karNaH shakunistasya shAkhAH |
duHshAsanaH puShpaphale samRRiddhe  mUlaM rAjA dhRRitarAShTro.amanIShI || 45||

yudhiShThiro dharmamayo mahAdrumaH  skandho.arjuno bhImaseno.asya shAkhAH |
mAdrIputrau puShpaphale samRRiddhe  mUlaM tvahaM brahma cha brAhmaNAshcha || 46||

vanaM rAjA dhRRitarAShTraH saputro  vyAghrA vane sa~njaya pANDaveyAH |
mA vanaM Chindhi savyAghraM mA vyAghrAnnInasho vanAt || 47||

nirvano vadhyate vyAghro nirvyAghraM Chidyate vanam |
tasmAdvyAghro vanaM rakShedvanaM vyAghraM cha pAlayet || 48||

latAdharmA dhArtarAShTrAH shAlAH sa~njaya pANDavAH |
na latA vardhate jAtu anAshritya mahAdrumam || 49||

sthitAH shushrUShituM pArthAH sthitA yoddhumari.ndamAH |
yatkRRityaM dhRRitarAShTrasya tatkarotu narAdhipaH || 50||

sthitAH shame mahAtmAnaH pANDavA dharmachAriNaH |
yodhAH samRRiddhAstadvidvannAchakShIthA yathAtatham || 51||

\hrule

\medskip
                  30
\medskip

sa~njaya uvAcha||

Amantraye tvA naradevadeva  gachChAmyahaM pANDava svasti te.astu |
kachchinna vAchA vRRijinaM hi kiM chi duchchAritaM me manaso.abhiSha~NgAt || 1||

janArdanaM bhImasenArjunau cha  mAdrIsutau sAtyakiM chekitAnam |
Amantrya gachChAmi shivaM sukhaM vaH  saumyena mAM pashyata chakShuShA nRRipAH || 2||

yudhiShThira uvAcha||

anuj~nAtaH sa~njaya svasti gachCha  na no.akArShIrapriyaM jAtu ki~nchit |
vidmashcha tvA te cha vayaM cha sarve  shuddhAtmAnaM madhyagataM sabhAstham || 3||

Apto dUtaH sa~njaya supriyo.asi  kalyANavAkShIlavAndRRiShTimA.nshcha |
na muhyestvaM sa~njaya jAtu matyA  na cha krudhyeruchyamAno.api tathyam || 4||

na marmagAM jAtu vaktAsi rUkShAM  nopastutiM kaTukAM nota shuktAm |
dharmArAmAmarthavatImahi.nsrA metAM vAchaM tava jAnAmi sUta || 5||

tvameva naH priyatamo.asi dUta  ihAgachChedviduro vA dvitIyaH |
abhIkShNadRRiShTo.asi purA hi nastvaM  dhana~njayasyAtmasamaH sakhAsi || 6||

ito gatvA sa~njaya kShiprameva  upAtiShThethA brAhmaNAnye tadarhAH |
vishuddhavIryA.nshcharaNopapannA nkule jAtAnsarvadharmopapannAn || 7||

svAdhyAyino brAhmaNA bhikShavashcha  tapasvino ye cha nityA vaneShu |
abhivAdyA vai madvachanena vRRiddhA stathetareShAM kushalaM vadethAH || 8||

purohitaM dhRRitarAShTrasya rAj~na  AchAryAshcha RRitvijo ye cha tasya |
taishcha tvaM tAta sahitairyathArhaM  sa~NgachChethAH kushalenaiva sUta || 9||

AchArya iShTo.anapago vidheyo  vedAnIpsanbrahmacharyaM chachAra |
yo.astraM chatuShpAtpunareva chakre  droNaH prasanno.abhivAdyo yathArham || 10||

adhItavidyashcharaNopapanno  yo.astraM chatuShpAtpunareva chakre |
gandharvaputrapratimaM tarasvinaM  tamashvatthAmAnaM kushalaM sma pRRichCheH || 11||

shAradvatasyAvasathaM sma gatvA  mahArathasyAstravidAM varasya |
tvaM mAmabhIkShNaM parikIrtayanvai  kRRipasya pAdau sa~njaya pANinA spRRisheH || 12||

yasmi~nshauryamAnRRisha.nsyaM tapashcha  praj~nA shIlaM shrutisattve dhRRitishcha |
pAdau gRRihItvA kurusattamasya  bhIShmasya mAM tatra nivedayethAH || 13||

praj~nAchakShuryaH praNetA kurUNAM  bahushruto vRRiddhasevI manIShI |
tasmai rAj~ne sthavirAyAbhivAdya  AchakShIthAH sa~njaya mAmarogam || 14||

jyeShThaH putro dhRRitarAShTrasya mando  mUrkhaH shaThaH sa~njaya pApashIlaH |
prashAstA vai pRRithivI yena sarvA  suyodhanaM kushalaM tAta pRRichCheH || 15||

bhrAtA kanIyAnapi tasya manda stathAshIlaH sa~njaya so.api shashvat |
maheShvAsaH shUratamaH kurUNAM  duHshAsanaM kushalaM tAta pRRichCheH || 16||

vRRindArakaM kavimartheShvamUDhaM  mahApraj~naM sarvadharmopapannam |
na tasya yuddhaM rochate vai kadA chi dvaishyAputraM kushalaM tAta pRRichCheH || 17||

nikartane devane yo.advitIya shChannopadhaH sAdhudevI matAkShaH |
yo durjayo devitavyena sa~Nkhye  sa chitrasenaH kushalaM tAta vAchyaH || 18||

yasya kAmo vartate nityameva  nAnyaH shamAdbhAratAnAmiti sma |
sa bAhlikAnAmRRiShabho manasvI  purA yathA mAbhivadetprasannaH || 19||

guNairanekaiH pravaraishcha yukto  vij~nAnavAnnaiva cha niShThuro yaH |
snehAdamarShaM sahate sadaiva  sa somadattaH pUjanIyo mato me || 20||

arhattamaH kuruShu saumadattiH  sa no bhrAtA sa~njaya matsakhA cha |
maheShvAso rathinAmuttamo yaH  sahAmAtyaH kushalaM tasya pRRichCheH || 21||

ye chaivAnye kurumukhyA yuvAnaH  putrAH pautrA bhrAtarashchaiva ye naH |
yaM yameShAM yena yenAbhigachChe ranAmayaM madvachanena vAchyaH || 22||

ye rAjAnaH pANDavAyodhanAya  samAnItA dhArtarAShTreNa kechit |
vasAtayaH shAlvakAH kekayAshcha  tathAmbaShThA ye trigartAshcha mukhyAH || 23||

prAchyodIchyA dAkShiNAtyAshcha shUrA stathA pratIchyAH pArvatIyAshcha sarve |
anRRisha.nsAH shIlavRRittopapannA steShAM sarveShAM kushalaM tAta pRRichCheH || 24||

hastyArohA rathinaH sAdinashcha  padAtayashchAryasa~NghA mahAntaH |
AkhyAya mAM kushalinaM sma teShA manAmayaM paripRRichCheH samagrAn || 25||

tathA rAj~no hyarthayuktAnamAtyA ndauvArikAnye cha senAM nayanti |
AyavyayaM ye gaNayanti yuktA  arthA.nshcha ye mahatashchintayanti || 26||

gAndhArarAjaH shakuniH pArvatIyo  nikartane yo.advitIyo.akShadevI |
mAnaM kurvandhArtarAShTrasya sUta  mithyAbuddheH kushalaM tAta pRRichCheH || 27||

yaH pANDavAnekarathena vIraH  samutsahatyapradhRRiShyAnvijetum |
yo muhyatAM mohayitAdvitIyo  vaikartanaM kushalaM tAta pRRichCheH || 28||

sa eva bhaktaH sa guruH sa bhRRityaH  sa vai pitA sa cha mAtA suhRRichcha |
agAdhabuddhirviduro dIrghadarshI  sa no mantrI kushalaM tAta pRRichCheH || 29||

vRRiddhAH striyo yAshcha guNopapannA  yA j~nAyante sa~njaya mAtarastAH |
tAbhiH sarvAbhiH sahitAbhiH sametya  strIbhirvRRiddhAbhirabhivAdaM vadethAH || 30||

kachchitputrA jIvaputrAH susamya gvartante vo vRRittimanRRisha.nsarUpAm |
iti smoktvA sa~njaya brUhi pashchA dajAtashatruH kushalI saputraH || 31||

yA no bhAryAH sa~njaya vettha tatra  tAsAM sarvAsAM kushalaM tAta pRRichCheH |
susa~NguptAH surabhayo.anavadyAH  kachchidgRRihAnAvasathApramattAH || 32||

kachchidvRRittiM shvashureShu bhadrAH  kalyANIM vartadhvamanRRisha.nsarUpAm |
yathA cha vaH syuH patayo.anukUlA stathA vRRittimAtmanaH sthApayadhvam || 33||

yA naH snuShAH sa~njaya vettha tatra  prAptAH kulebhyashcha guNopapannAH |
prajAvatyo brUhi sametya tAshcha  yudhiShThiro vo.abhyavadatprasannaH || 34||

kanyAH svajethAH sadaneShu sa~njaya  anAmayaM madvachanena pRRiShTvA |
kalyANA vaH santu patayo.anukUlA  yUyaM patInAM bhavatAnukUlAH || 35||

ala~NkRRitA vastravatyaH sugandhA  abIbhatsAH sukhitA bhogavatyaH |
laghu yAsAM darshanaM vAkcha laghvI  veshastriyaH kushalaM tAta pRRichCheH || 36||

dAsIputrA ye cha dAsAH kurUNAM  tadAshrayA bahavaH kubjakha~njAH |
AkhyAya mAM kushalinaM sma tebhyo  anAmayaM paripRRichCherjaghanyam || 37||

kachchidvRRittirvartate vai purANI  kachchidbhogAndhArtarAShTro dadAti |
a~NgahInAnkRRipaNAnvAmanA.nshcha  AnRRisha.nsyAddhRRitarAShTro bibharti || 38||

andhAshcha sarve sthavirAstathaiva  hastAjIvA bahavo ye.atra santi |
AkhyAya mAM kushalinaM sma teShA manAmayaM paripRRichCherjaghanyam || 39||

mA bhaiShTa duHkhena kujIvitena  nUnaM kRRitaM paralokeShu pApam |
nigRRihya shatrUnsuhRRido.anugRRihya  vAsobhirannena cha vo bhariShye || 40||

santyeva me brAhmaNebhyaH kRRitAni  bhAvInyatho no bata vartayanti |
pashyAmyahaM yuktarUpA.nstathaiva  tAmeva siddhiM shrAvayethA nRRipaM tam || 41||

ye chAnAthA durbalAH sarvakAla mAtmanyeva prayatante.atha mUDhAH |
tA.nshchApi tvaM kRRipaNAnsarvathaiva  asmadvAkyAtkushalaM tAta pRRichCheH || 42||

ye chApyanye sa.nshritA dhArtarAShTrA nnAnAdigbhyo.abhyAgatAH sUtaputra |
dRRiShTvA tA.nshchaivArhatashchApi sarvA nsampRRichChethAH kushalaM chAvyayaM cha || 43||

evaM sarvAnAgatAbhyAgatA.nshcha  rAj~no dUtAnsarvadigbhyo.abhyupetAn |
pRRiShTvA sarvAnkushalaM tA.nshcha sUta  pashchAdahaM kushalI teShu vAchyaH || 44||

na hIdRRishAH santyapare pRRithivyAM  ye yodhakA dhArtarAShTreNa labdhAH |
dharmastu nityo mama dharma eva  mahAbalaH shatrunibarhaNAya || 45||

idaM punarvachanaM dhArtarAShTraM  suyodhanaM sa~njaya shrAvayethAH |
yaste sharIre hRRidayaM dunoti  kAmaH kurUnasapatno.anushiShyAm || 46||

na vidyate yuktiretasya kA chi nnaiva.nvidhAH syAma yathA priyaM te |
dadasva vA shakrapuraM mamaiva  yudhyasva vA bhAratamukhya vIra || 47||

\hrule

\medskip
                  31
\medskip

yudhiShThira uvAcha||

uta santamasantaM cha bAlaM vRRiddhaM cha sa~njaya |
utAbalaM balIyA.nsaM dhAtA prakurute vashe || 1||

uta bAlAya pANDityaM paNDitAyota bAlatAm |
dadAti sarvamIshAnaH purastAchChukramuchcharan || 2||

alaM vij~nApanAya syAdAchakShIthA yathAtatham |
atho mantraM mantrayitvA anyonyenAtihRRiShTavat || 3||

gAvalgaNe kurUngatvA dhRRitarAShTraM mahAbalam |
abhivAdyopasa~NgRRihya tataH pRRichCheranAmayam || 4||

brUyAshchainaM tvamAsInaM kurubhiH parivAritam |
tavaiva rAjanvIryeNa sukhaM jIvanti pANDavAH || 5||

tava prasAdAdbAlAste prAptA rAjyamari.ndama |
rAjye tAnsthApayitvAgre nopekShIrvinashiShyataH || 6||

sarvamapyetadekasya nAlaM sa~njaya kasyachit |
tAta saMhatya jIvAmo mA dviShadbhyo vashaM gamaH || 7||

tathA bhIShmaM shAntanavaM bhAratAnAM pitAmaham |
shirasAbhivadethAstvaM mama nAma prakIrtayan || 8||

abhivAdya cha vaktavyastato.asmAkaM pitAmahaH |
bhavatA shantanorva.nsho nimagnaH punaruddhRRitaH || 9||

sa tvaM kuru tathA tAta svamatena pitAmaha |
yathA jIvanti te pautrAH prItimantaH parasparam || 10||

tathaiva viduraM brUyAH kurUNAM mantradhAriNam |
ayuddhaM saumya bhAShasva hitakAmo yudhiShThiraH || 11||

atho suyodhanaM brUyA rAjaputramamarShaNam |
madhye kurUNAmAsInamanunIya punaH punaH || 12||

apashyanmAmupekShantaM kRRiShNAmekAM sabhAgatAm |
tadduHkhamatitikShAma mA vadhIShma kurUniti || 13||

evaM pUrvAparAnkleshAnatitikShanta pANDavAH |
yathA balIyasaH santastatsarvaM kuravo viduH || 14||

yannaH prAvrAjayaH saumya ajinaiH prativAsitAn |
tadduHkhamatitikShAma mA vadhIShma kurUniti || 15||

yattatsabhAyAmAkramya kRRiShNAM kesheShvadharShayat |
duHshAsanaste.anumate tachchAsmAbhirupekShitam || 16||

yathochitaM svakaM bhAgaM labhemahi parantapa |
nivartaya paradravye buddhiM gRRiddhAM nararShabha || 17||

shAntirevaM bhavedrAjanprItishchaiva parasparam |
rAjyaikadeshamapi naH prayachCha shamamichChatAm || 18||

kushasthalaM vRRikasthalamAsandI vAraNAvatam |
avasAnaM bhavedatra ki~nchideva tu pa~nchamam || 19||

bhrAtR^INAM dehi pa~nchAnAM grAmAnpa~ncha suyodhana |
shAntirno.astu mahAprAj~na j~nAtibhiH saha sa~njaya || 20||

bhrAtA bhrAtaramanvetu pitA putreNa yujyatAm |
smayamAnAH samAyAntu pA~nchAlAH kurubhiH saha || 21||

akShatAnkurupA~nchAlAnpashyema iti kAmaye |
sarve sumanasastAta shAmyAma bharatarShabha || 22||

alameva shamAyAsmi tathA yuddhAya sa~njaya |
dharmArthayoralaM chAhaM mRRidave dAruNAya cha || 23||

\hrule

\medskip
                  32
\medskip

vaishampAyana uvAcha||

anuj~nAtaH pANDavena prayayau sa~njayastadA |
shAsanaM dhRRitarAShTrasya sarvaM kRRitvA mahAtmanaH || 1||

samprApya hAstinapuraM shIghraM cha pravivesha ha |
antaHpuramupasthAya dvAHsthaM vachanamabravIt || 2||

AchakShva mAM dhRRitarAShTrAya dvAHstha  upAgataM pANDavAnAM sakAshAt |
jAgarti chedabhivadestvaM hi kShattaH  pravisheyaM vidito bhUmipasya || 3||

dvAHstha uvAcha||

sa~njayo.ayaM bhUmipate namaste  didRRikShayA dvAramupAgataste |
prApto dUtaH pANDavAnAM sakAshA tprashAdhi rAjankimayaM karotu || 4||

dhRRitarAShTra uvAcha||

AchakShva mAM sukhinaM kAlyamasmai  praveshyatAM svAgataM sa~njayAya |
na chAhametasya bhavAmyakAlyaH  sa me kasmAddvAri tiShTheta kShattaH || 5||

vaishampAyana uvAcha||

tataH pravishyAnumate nRRipasya  mahadveshma prAj~nashUrAryaguptam |
siMhAsanasthaM pArthivamAsasAda  vaichitravIryaM prA~njaliH sUtaputraH || 6||

sa~njaya uvAcha||

sa~njayo.ahaM bhUmipate namaste  prApto.asmi gatvA naradeva pANDavAn |
abhivAdya tvAM pANDuputro manasvI  yudhiShThiraH kushalaM chAnvapRRichChat || 7||

sa te putrAnpRRichChati prIyamANaH  kachchitputraiH prIyase naptRRibhishcha |
tathA suhRRidbhiH sachivaishcha rAja nye chApi tvAmupajIvanti taishcha || 8||

dhRRitarAShTra uvAcha||

abhyetya tvAM tAta vadAmi sa~njaya  ajAtashatruM cha sukhena pArtham |
kachchitsa rAjA kushalI saputraH  sahAmAtyaH sAnujaH kauravANAm || 9||

sa~njaya uvAcha||

sahAmAtyaH kushalI pANDuputro  bhUyashchAto yachcha te.agre mano.abhUt |
nirNiktadharmArthakaro manasvI  bahushruto dRRiShTimA~nshIlavA.nshcha || 10||

paraM dharmAtpANDavasyAnRRisha.nsyaM  dharmaH paro vittachayAnmato.asya |
sukhapriye dharmahIne na pArtho .anurudhyate bhArata tasya viddhi || 11||

paraprayuktaH puruSho vicheShTate  sUtraprotA dArumayIva yoShA |
imaM dRRiShTvA niyamaM pANDavasya  manye paraM karma daivaM manuShyAt || 12||

imaM cha dRRiShTvA tava karmadoShaM  pAdodarkaM ghoramavarNarUpam |
yAvannaraH kAmayate.atikAlyaM  tAvannaro.ayaM labhate prasha.nsAm || 13||

ajAtashatrustu vihAya pApaM  jIrNAM tvachaM sarpa ivAsamarthAm |
virochate.ahAryavRRittena dhIro  yudhiShThirastvayi pApaM visRRijya || 14||

a~NgAtmanaH karma nibodha rAja ndharmArthayuktAdAryavRRittAdapetam |
upakroshaM cheha gato.asi rAja nnoheshcha pApaM prasajedamutra || 15||

sa tvamarthaM sa.nshayitaM vinA tai rAsha.nsase putravashAnugo.adya |
adharmashabdashcha mahAnpRRithivyAM  nedaM karma tvatsamaM bhAratAgrya || 16||

hInapraj~no dauShkuleyo nRRisha.nso  dIrghavairI kShatravidyAsvadhIraH |
evandharmA nApadaH santitIrShe ddhInavIryo yashcha bhavedashiShTaH || 17||

kule jAto dharmavAnyo yashasvI  bahushrutaH sukhajIvI yatAtmA |
dharmArthayorgrathitayorbibharti  nAnyatra diShTasya vashAdupaiti || 18||

kathaM hi mantrAgryadharo manIShI  dharmArthayorApadi sampraNetA |
eva.nyuktaH sarvamantrairahIno  anAnRRisha.nsyaM karma kuryAdamUDhaH || 19||

tavApIme mantravidaH sametya  samAsate karmasu nityayuktAH |
teShAmayaM balavAnnishchayashcha  kurukShayArthe nirayo vyapAdi || 20||

akAlikaM kuravo nAbhaviShya npApena chetpApamajAtashatruH |
ichChejjAtu tvayi pApaM visRRijya  nindA cheyaM tava loke.abhaviShyat || 21||

kimanyatra viShayAdIshvarANAM  yatra pArthaH paralokaM dadarsha |
atyakrAmatsa tathA saMmataH syA nna sa.nshayo nAsti manuShyakAraH || 22||

etAnguNAnkarmakRRitAnavekShya  bhAvAbhAvau vartamAnAvanityau |
balirhi rAjA pAramavindamAno  nAnyatkAlAtkAraNaM tatra mene || 23||

chakShuH shrotre nAsikA tvakcha jihvA  j~nAnasyaitAnyAyatanAni jantoH |
tAni prItAnyeva tRRiShNAkShayAnte  tAnyavyatho duHkhahInaH praNudyAt || 24||

na tveva manye puruShasya karma  sa.nvartate suprayuktaM yathAvat |
mAtuH pituH karmaNAbhiprasUtaH  sa.nvardhate vidhivadbhojanena || 25||

priyApriye sukhaduHkhe cha rAja nnindAprasha.nse cha bhajeta enam |
parastvenaM garhayate.aparAdhe  prasha.nsate sAdhuvRRittaM tameva || 26||

sa tvA garhe bhAratAnAM virodhA danto nUnaM bhavitAyaM prajAnAm |
no chedidaM tava karmAparAdhA tkurUndahetkRRiShNavartmeva kakSham || 27||

tvamevaiko jAtaputreShu rAja nvashaM gantA sarvaloke narendra |
kAmAtmanAM shlAghase dyUtakAle  nAnyachChamAtpashya vipAkamasya || 28||

anAptAnAM pragrahAttvaM narendra  tathAptAnAM nigrahAchchaiva rAjan |
bhUmiM sphItAM durbalatvAdanantAM  na shaktastvaM rakShituM kauraveya || 29||

anuj~nAto rathavegAvadhUtaH  shrAnto nipadye shayanaM nRRisiMha |
prAtaH shrotAraH kuravaH sabhAyA majAtashatrorvachanaM sametAH || 30||

\hrule

\medskip
              prajAgaraparva
                  33
\medskip

vaishampAyana uvAcha||

dvAHsthaM prAha mahAprAj~no dhRRitarAShTro mahIpatiH |
viduraM draShTumichChAmi tamihAnaya mAchiram || 1||

prahito dhRRitarAShTreNa dUtaH kShattAramabravIt |
IshvarastvAM mahArAjo mahAprAj~na didRRikShati || 2||

evamuktastu viduraH prApya rAjaniveshanam |
abravIddhRRitarAShTrAya dvAHstha mAM prativedaya || 3||

dvAHstha uvAcha||

viduro.ayamanuprApto rAjendra tava shAsanAt |
draShTumichChati te pAdau kiM karotu prashAdhi mAm || 4||

dhRRitarAShTra uvAcha||

praveshaya mahAprAj~naM viduraM dIrghadarshinam |
ahaM hi vidurasyAsya nAkAlyo jAtu darshane || 5||

dvAHstha uvAcha||

pravishAntaHpuraM kShattarmahArAjasya dhImataH |
na hi te darshane.akAlyo jAtu rAjA bravIti mAm || 6||

vaishampAyana uvAcha||

tataH pravishya viduro dhRRitarAShTraniveshanam |
abravItprA~njalirvAkyaM chintayAnaM narAdhipam || 7||

viduro.ahaM mahAprAj~na samprAptastava shAsanAt |
yadi ki~nchana kartavyamayamasmi prashAdhi mAm || 8||

dhRRitarAShTra uvAcha||

sa~njayo vidura prApto garhayitvA cha mAM gataH |
ajAtashatroH shvo vAkyaM sabhAmadhye sa vakShyati || 9||

tasyAdya kuruvIrasya na vij~nAtaM vacho mayA |
tanme dahati gAtrANi tadakArShItprajAgaram || 10||

jAgrato dahyamAnasya shreyo yadiha pashyasi |
tadbrUhi tvaM hi nastAta dharmArthakushalo hyasi || 11||

yataH prAptaH sa~njayaH pANDavebhyo  na me yathAvanmanasaH prashAntiH |
sarvendriyANyaprakRRitiM gatAni  kiM vakShyatItyeva hi me.adya chintA || 12||

vidura uvAcha||

abhiyuktaM balavatA durbalaM hInasAdhanam |
hRRitasvaM kAminaM choramAvishanti prajAgarAH || 13||

kachchidetairmahAdoShairna spRRiShTo.asi narAdhipa |
kachchinna paravitteShu gRRidhyanviparitapyase || 14||

dhRRitarAShTra uvAcha||

shrotumichChAmi te dharmyaM paraM naiHshreyasaM vachaH |
asminrAjarShiva.nshe hi tvamekaH prAj~nasaMmataH || 15||

vidura uvAcha||

niShevate prashastAni ninditAni na sevate |
anAstikaH shraddadhAna etatpaNDitalakShaNam || 16||

krodho harShashcha darpashcha hrIstambho mAnyamAnitA |
yamarthAnnApakarShanti sa vai paNDita uchyate || 17||

yasya kRRityaM na jAnanti mantraM vA mantritaM pare |
kRRitamevAsya jAnanti sa vai paNDita uchyate || 18||

yasya kRRityaM na vighnanti shItamuShNaM bhayaM ratiH |
samRRiddhirasamRRiddhirvA sa vai paNDita uchyate || 19||

yasya sa.nsAriNI praj~nA dharmArthAvanuvartate |
kAmAdarthaM vRRiNIte yaH sa vai paNDita uchyate || 20||

yathAshakti chikIrShanti yathAshakti cha kurvate |
na ki~nchidavamanyante paNDitA bharatarShabha || 21||

kShipraM vijAnAti chiraM shRRiNoti  vij~nAya chArthaM bhajate na kAmAt |
nAsampRRiShTo vyupayu~Nkte parArthe  tatpraj~nAnaM prathamaM paNDitasya || 22||

nAprApyamabhivA~nChanti naShTaM nechChanti shochitum |
Apatsu cha na muhyanti narAH paNDitabuddhayaH || 23||

nishchitya yaH prakramate nAntarvasati karmaNaH |
avandhyakAlo vashyAtmA sa vai paNDita uchyate || 24||

AryakarmaNi rajyante bhUtikarmANi kurvate |
hitaM cha nAbhyasUyanti paNDitA bharatarShabha || 25||

na hRRiShyatyAtmasaMmAne nAvamAnena tapyate |
gA~Ngo hrada ivAkShobhyo yaH sa paNDita uchyate || 26||

tattvaj~naH sarvabhUtAnAM yogaj~naH sarvakarmaNAm |
upAyaj~no manuShyANAM naraH paNDita uchyate || 27||

pravRRittavAkchitrakatha UhavAnpratibhAnavAn |
Ashu granthasya vaktA cha sa vai paNDita uchyate || 28||

shrutaM praj~nAnugaM yasya praj~nA chaiva shrutAnugA |
asambhinnAryamaryAdaH paNDitAkhyAM labheta saH || 29||

ashrutashcha samunnaddho daridrashcha mahAmanAH |
arthA.nshchAkarmaNA prepsurmUDha ityuchyate budhaiH || 30||

svamarthaM yaH parityajya parArthamanutiShThati |
mithyA charati mitrArthe yashcha mUDhaH sa uchyate || 31||

akAmAnkAmayati yaH kAmayAnAnparidviShan |
balavantaM cha yo dveShTi tamAhurmUDhachetasam || 32||

amitraM kurute mitraM mitraM dveShTi hinasti cha |
karma chArabhate duShTaM tamAhurmUDhachetasam || 33||

sa.nsArayati kRRityAni sarvatra vichikitsate |
chiraM karoti kShiprArthe sa mUDho bharatarShabha || 34||

anAhUtaH pravishati apRRiShTo bahu bhAShate |
vishvasatyapramatteShu mUDhachetA narAdhamaH || 35||

paraM kShipati doSheNa vartamAnaH svayaM tathA |
yashcha krudhyatyanIshaH sansa cha mUDhatamo naraH || 36||

Atmano balamaj~nAya dharmArthaparivarjitam |
alabhyamichChannaiShkarmyAnmUDhabuddhirihochyate || 37||

ashiShyaM shAsti yo rAjanyashcha shUnyamupAsate |
kadaryaM bhajate yashcha tamAhurmUDhachetasam || 38||

arthaM mahAntamAsAdya vidyAmaishvaryameva vA |
vicharatyasamunnaddho yaH sa paNDita uchyate || 39||

ekaH sampannamashnAti vaste vAsashcha shobhanam |
yo.asa.nvibhajya bhRRityebhyaH ko nRRisha.nsatarastataH || 40||

ekaH pApAni kurute phalaM bhu~Nkte mahAjanaH |
bhoktAro vipramuchyante kartA doSheNa lipyate || 41||

ekaM hanyAnna vA hanyAdiShurmukto dhanuShmatA |
buddhirbuddhimatotsRRiShTA hanyAdrAShTraM sarAjakam || 42||

ekayA dve vinishchitya trI.nshchaturbhirvashe kuru |
pa~ncha jitvA viditvA ShaTsapta hitvA sukhI bhava || 43||

ekaM viSharaso hanti shastreNaikashcha vadhyate |
sarAShTraM saprajaM hanti rAjAnaM mantravisravaH || 44||

ekaH svAdu na bhu~njIta ekashchArthAnna chintayet |
eko na gachChedadhvAnaM naikaH supteShu jAgRRiyAt || 45||

ekamevAdvitIyaM tadyadrAjannAvabudhyase |
satyaM svargasya sopAnaM pArAvArasya nauriva || 46||

ekaH kShamAvatAM doSho dvitIyo nopalabhyate |
yadenaM kShamayA yuktamashaktaM manyate janaH || 47||

eko dharmaH paraM shreyaH kShamaikA shAntiruttamA |
vidyaikA paramA dRRiShTirahi.nsaikA sukhAvahA || 48||

dvAvimau grasate bhUmiH sarpo bilashayAniva |
rAjAnaM chAviroddhAraM brAhmaNaM chApravAsinam || 49||

dve karmaNI naraH kurvannasmi.Nlloke virochate |
abruvanparuShaM ki~nchidasato nArthaya.nstathA || 50||

dvAvimau puruShavyAghra parapratyayakAriNau |
striyaH kAmitakAminyo lokaH pUjitapUjakaH || 51||

dvAvimau kaNTakau tIkShNau sharIraparishoShaNau |
yashchAdhanaH kAmayate yashcha kupyatyanIshvaraH || 52||

dvAvimau puruShau rAjansvargasyopari tiShThataH |
prabhushcha kShamayA yukto daridrashcha pradAnavAn || 53||

nyAyAgatasya dravyasya boddhavyau dvAvatikramau |
apAtre pratipattishcha pAtre chApratipAdanam || 54||

trayo nyAyA manuShyANAM shrUyante bharatarShabha |
kanIyAnmadhyamaH shreShTha iti vedavido viduH || 55||

trividhAH puruShA rAjannuttamAdhamamadhyamAH |
niyojayedyathAvattA.nstrividheShveva karmasu || 56||

traya evAdhanA rAjanbhAryA dAsastathA sutaH |
yatte samadhigachChanti yasya te tasya taddhanam || 57||

chatvAri rAj~nA tu mahAbalena  varjyAnyAhuH paNDitastAni vidyAt |
alpapraj~naiH saha mantraM na kuryA nna dIrghasUtrairalasaishchAraNaishcha || 58||

chatvAri te tAta gRRihe vasantu  shriyAbhijuShTasya gRRihasthadharme |
vRRiddho j~nAtiravasannaH kulInaH  sakhA daridro bhaginI chAnapatyA || 59||

chatvAryAha mahArAja sadyaskAni bRRihaspatiH |
pRRichChate tridashendrAya tAnImAni nibodha me || 60||

devatAnAM cha sa~NkalpamanubhAvaM cha dhImatAm |
vinayaM kRRitavidyAnAM vinAshaM pApakarmaNAm || 61||

pa~nchAgnayo manuShyeNa paricharyAH prayatnataH |
pitA mAtAgnirAtmA cha gurushcha bharatarShabha || 62||

pa~nchaiva pUjaya.Nlloke yashaH prApnoti kevalam |
devAnpitR^InmanuShyA.nshcha bhikShUnatithipa~nchamAn || 63||

pa~ncha tvAnugamiShyanti yatra yatra gamiShyasi |
mitrANyamitrA madhyasthA upajIvyopajIvinaH || 64||

pa~nchendriyasya martyasya ChidraM chedekamindriyam |
tato.asya sravati praj~nA dRRiteH pAdAdivodakam || 65||

ShaDdoShAH puruSheNeha hAtavyA bhUtimichChatA |
nidrA tandrI bhayaM krodha AlasyaM dIrghasUtratA || 66||

ShaDimAnpuruSho jahyAdbhinnAM nAvamivArNave |
apravaktAramAchAryamanadhIyAnamRRitvijam || 67||

arakShitAraM rAjAnaM bhAryAM chApriyavAdinIm |
grAmakAmaM cha gopAlaM vanakAmaM cha nApitam || 68||

ShaDeva tu guNAH pu.nsA na hAtavyAH kadAchana |
satyaM dAnamanAlasyamanasUyA kShamA dhRRitiH || 69||

ShaNNAmAtmani nityAnAmaishvaryaM yo.adhigachChati |
na sa pApaiH kuto.anarthairyujyate vijitendriyaH || 70||

ShaDime ShaTsu jIvanti saptamo nopalabhyate |
chorAH pramatte jIvanti vyAdhiteShu chikitsakAH || 71||

pramadAH kAmayAneShu yajamAneShu yAjakAH |
rAjA vivadamAneShu nityaM mUrkheShu paNDitAH || 72||

sapta doShAH sadA rAj~nA hAtavyA vyasanodayAH |
prAyasho yairvinashyanti kRRitamUlAshcha pArthivAH || 73||

striyo.akShA mRRigayA pAnaM vAkpAruShyaM cha pa~nchamam |
mahachcha daNDapAruShyamarthadUShaNameva cha || 74||

aShTau pUrvanimittAni narasya vinashiShyataH |
brAhmaNAnprathamaM dveShTi brAhmaNaishcha virudhyate || 75||

brAhmaNasvAni chAdatte brAhmaNA.nshcha jighA.nsati |
ramate nindayA chaiShAM prasha.nsAM nAbhinandati || 76||

naitAnsmarati kRRityeShu yAchitashchAbhyasUyati |
etAndoShAnnaraH prAj~no buddhyA buddhvA vivarjayet || 77||

aShTAvimAni harShasya navanItAni bhArata |
vartamAnAni dRRishyante tAnyeva susukhAnyapi || 78||

samAgamashcha sakhibhirmahA.nshchaiva dhanAgamaH |
putreNa cha pariShva~NgaH saMnipAtashcha maithune || 79||

samaye cha priyAlApaH svayUtheShu cha saMnatiH |
abhipretasya lAbhashcha pUjA cha janasa.nsadi || 80||

navadvAramidaM veshma tristhUNaM pa~nchasAkShikam |
kShetraj~nAdhiShThitaM vidvAnyo veda sa paraH kaviH || 81||

dasha dharmaM na jAnanti dhRRitarAShTra nibodha tAn |
mattaH pramatta unmattaH shrAntaH kruddho bubhukShitaH || 82||

tvaramANashcha bhIrushcha lubdhaH kAmI cha te dasha |
tasmAdeteShu bhAveShu na prasajjeta paNDitaH || 83||

atraivodAharantImamitihAsaM purAtanam |
putrArthamasurendreNa gItaM chaiva sudhanvanA || 84||

yaH kAmamanyU prajahAti rAjA  pAtre pratiShThApayate dhanaM cha |
visheShavichChrutavAnkShiprakArI  taM sarvalokaH kurute pramANam || 85||

jAnAti vishvAsayituM manuShyA nvij~nAtadoSheShu dadhAti daNDam |
jAnAti mAtrAM cha tathA kShamAM cha  taM tAdRRishaM shrIrjuShate samagrA || 86||

sudurbalaM nAvajAnAti kaM chi dyukto ripuM sevate buddhipUrvam |
na vigrahaM rochayate balasthaiH  kAle cha yo vikramate sa dhIraH || 87||

prApyApadaM na vyathate kadA chi dudyogamanvichChati chApramattaH |
duHkhaM cha kAle sahate jitAtmA  dhurandharastasya jitAH sapatnAH || 88||

anarthakaM vipravAsaM gRRihebhyaH  pApaiH sandhiM paradArAbhimarsham |
dambhaM stainyaM paishunaM madyapAnaM  na sevate yaH sa sukhI sadaiva || 89||

na sa.nrambheNArabhate.arthavarga mAkAritaH sha.nsati tathyameva |
na mAtrArthe rochayate vivAdaM  nApUjitaH kupyati chApyamUDhaH || 90||

na yo.abhyasUyatyanukampate cha  na durbalaH prAtibhAvyaM karoti |
nAtyAha ki~nchitkShamate vivAdaM  sarvatra tAdRRiglabhate prasha.nsAm || 91||

yo noddhataM kurute jAtu veShaM  na pauruSheNApi vikatthate.anyAn |
na mUrchChitaH kaTukAnyAha kiM chi tpriyaM sadA taM kurute jano.api || 92||

na vairamuddIpayati prashAntaM  na darpamArohati nAstameti |
na durgato.asmIti karoti manyuM  tamAryashIlaM paramAhuragryam || 93||

na sve sukhe vai kurute praharShaM  nAnyasya duHkhe bhavati pratItaH |
dattvA na pashchAtkurute.anutApaM  na katthate satpuruShAryashIlaH || 94||

deshAchArAnsamayA~njAtidharmA nbubhUShate yastu parAvaraj~naH |
sa tatra tatrAdhigataH sadaiva  mahAjanasyAdhipatyaM karoti || 95||

dambhaM mohaM matsaraM pApakRRityaM  rAjadviShTaM paishunaM pUgavairam |
mattonmattairdurjanaishchApi vAdaM  yaH praj~nAvAnvarjayetsa pradhAnaH || 96||

damaM shauchaM daivataM ma~NgalAni  prAyashchittaM vividhA.NllokavAdAn |
etAni yaH kurute naityakAni  tasyotthAnaM devatA rAdhayanti || 97||

samairvivAhaM kurute na hInaiH  samaiH sakhyaM vyavahAraM kathAshcha |
guNairvishiShTA.nshcha purodadhAti  vipashchitastasya nayAH sunItAH || 98||

mitaM bhu~Nkte sa.nvibhajyAshritebhyo  mitaM svapityamitaM karma kRRitvA |
dadAtyamitreShvapi yAchitaH saM stamAtmavantaM prajahatyanarthAH || 99||

chikIrShitaM viprakRRitaM cha yasya  nAnye janAH karma jAnanti ki~nchit |
mantre gupte samyaganuShThite cha  svalpo nAsya vyathate kashchidarthaH || 100||

yaH sarvabhUtaprashame niviShTaH  satyo mRRidurdAnakRRichChuddhabhAvaH |
atIva sa~nj~nAyate j~nAtimadhye  mahAmaNirjAtya iva prasannaH || 101||

ya AtmanApatrapate bhRRishaM naraH  sa sarvalokasya gururbhavatyuta |
anantatejAH sumanAH samAhitaH  svatejasA sUrya ivAvabhAsate || 102||

vane jAtAH shApadagdhasya rAj~naH  pANDoH putrAH pa~ncha pa~nchendrakalpAH |
tvayaiva bAlA vardhitAH shikShitAshcha  tavAdeshaM pAlayantyAmbikeya || 103||

pradAyaiShAmuchitaM tAta rAjyaM  sukhI putraiH sahito modamAnaH |
na devAnAM nApi cha mAnuShANAM  bhaviShyasi tvaM tarkaNIyo narendra || 104||

\hrule

\medskip
                  34
\medskip

dhRRitarAShTra uvAcha||

jAgrato dahyamAnasya yatkAryamanupashyasi |
tadbrUhi tvaM hi nastAta dharmArthakushalaH shuchiH || 1||

tvaM mAM yathAvadvidura prashAdhi  praj~nApUrvaM sarvamajAtashatroH |
yanmanyase pathyamadInasattva  shreyaskaraM brUhi tadvai kurUNAm || 2||

pApAsha~NkI pApamevAnupashya npRRichChAmi tvAM vyAkulenAtmanAham |
kave tanme brUhi sarvaM yathAva nmanIShitaM sarvamajAtashatroH || 3||

vidura uvAcha||

shubhaM vA yadi vA pApaM dveShyaM vA yadi vA priyam |
apRRiShTastasya tadbrUyAdyasya nechChetparAbhavam || 4||

tasmAdvakShyAmi te rAjanbhavamichChankurUnprati |
vachaH shreyaskaraM dharmyaM bruvatastannibodha me || 5||

mithyopetAni karmANi sidhyeyuryAni bhArata |
anupAyaprayuktAni mA sma teShu manaH kRRithAH || 6||

tathaiva yogavihitaM na sidhyetkarma yannRRipa |
upAyayuktaM medhAvI na tatra glapayenmanaH || 7||

anubandhAnavekSheta sAnubandheShu karmasu |
sampradhArya cha kurvIta na vegena samAcharet || 8||

anubandhaM cha samprekShya vipAkA.nshchaiva karmaNAm |
utthAnamAtmanashchaiva dhIraH kurvIta vA na vA || 9||

yaH pramANaM na jAnAti sthAne vRRiddhau tathA kShaye |
koshe janapade daNDe na sa rAjye.avatiShThate || 10||

yastvetAni pramANAni yathoktAnyanupashyati |
yukto dharmArthayorj~nAne sa rAjyamadhigachChati || 11||

na rAjyaM prAptamityeva vartitavyamasAmpratam |
shriyaM hyavinayo hanti jarA rUpamivottamam || 12||

bhakShyottamapratichChannaM matsyo baDishamAyasam |
rUpAbhipAtI grasate nAnubandhamavekShate || 13||

yachChakyaM grasituM grasyaM grastaM pariNamechcha yat |
hitaM cha pariNAme yattadadyaM bhUtimichChatA || 14||

vanaspaterapakvAni phalAni prachinoti yaH |
sa nApnoti rasaM tebhyo bIjaM chAsya vinashyati || 15||

yastu pakvamupAdatte kAle pariNataM phalam |
phalAdrasaM sa labhate bIjAchchaiva phalaM punaH || 16||

yathA madhu samAdatte rakShanpuShpANi ShaTpadaH |
tadvadarthAnmanuShyebhya AdadyAdavihi.nsayA || 17||

puShpaM puShpaM vichinvIta mUlachChedaM na kArayet |
mAlAkAra ivArAme na yathA~NgArakArakaH || 18||

kiM nu me syAdidaM kRRitvA kiM nu me syAdakurvataH |
iti karmANi sa~nchintya kuryAdvA puruSho na vA || 19||

anArabhyA bhavantyarthAH kechinnityaM tathAgatAH |
kRRitaH puruShakAro.api bhavedyeShu nirarthakaH || 20||

kA.nshchidarthAnnaraH prAj~no laghumUlAnmahAphalAn |
kShipramArabhate kartuM na vighnayati tAdRRishAn || 21||

RRiju pashyati yaH sarvaM chakShuShAnupibanniva |
AsInamapi tUShNIkamanurajyanti taM prajAH || 22||

chakShuShA manasA vAchA karmaNA cha chaturvidham |
prasAdayati lokaM yaH taM loko.anuprasIdati || 23||

yasmAttrasyanti bhUtAni mRRigavyAdhAnmRRigA iva |
sAgarAntAmapi mahIM labdhvA sa parihIyate || 24||

pitRRipaitAmahaM rAjyaM prAptavAnsvena tejasA |
vAyurabhramivAsAdya bhra.nshayatyanaye sthitaH || 25||

dharmamAcharato rAj~naH sadbhishcharitamAditaH |
vasudhA vasusampUrNA vardhate bhUtivardhanI || 26||

atha santyajato dharmamadharmaM chAnutiShThataH |
pratisa.nveShTate bhUmiragnau charmAhitaM yathA || 27||

ya eva yatnaH kriyate pararAShTrAvamardane |
sa eva yatnaH kartavyaH svarAShTraparipAlane || 28||

dharmeNa rAjyaM vindeta dharmeNa paripAlayet |
dharmamUlAM shriyaM prApya na jahAti na hIyate || 29||

apyunmattAtpralapato bAlAchcha parisarpataH |
sarvataH sAramAdadyAdashmabhya iva kA~nchanam || 30||

suvyAhRRitAni sudhiyAM sukRRitAni tatastataH |
sa~nchinvandhIra AsIta shilAhArI shilaM yathA || 31||

gandhena gAvaH pashyanti vedaiH pashyanti brAhmaNAH |
chAraiH pashyanti rAjAnashchakShurbhyAmitare janAH || 32||

bhUyA.nsaM labhate kleshaM yA gaurbhavati durduhA |
atha yA suduhA rAjannaiva tAM vinayantyapi || 33||

yadataptaM praNamati na tatsantApayantyapi |
yachcha svayaM nataM dAru na tatsaMnAmayantyapi || 34||

etayopamayA dhIraH saMnameta balIyase |
indrAya sa praNamate namate yo balIyase || 35||

parjanyanAthAH pashavo rAjAno mitrabAndhavAH |
patayo bAndhavAH strINAM brAhmaNA vedabAndhavAH || 36||

satyena rakShyate dharmo vidyA yogena rakShyate |
mRRijayA rakShyate rUpaM kulaM vRRittena rakShyate || 37||

mAnena rakShyate dhAnyamashvAnrakShatyanukramaH |
abhIkShNadarshanAdgAvaH striyo rakShyAH kuchelataH || 38||

na kulaM vRRittahInasya pramANamiti me matiH |
antyeShvapi hi jAtAnAM vRRittameva vishiShyate || 39||

ya IrShyuH paravitteShu rUpe vIrye kulAnvaye |
sukhe saubhAgyasatkAre tasya vyAdhiranantakaH || 40||

akAryakaraNAdbhItaH kAryANAM cha vivarjanAt |
akAle mantrabhedAchcha yena mAdyenna tatpibet || 41||

vidyAmado dhanamadastRRitIyo.abhijano madaH |
ete madAvaliptAnAmeta eva satAM damAH || 42||

asanto.abhyarthitAH sadbhiH ki~nchitkAryaM kadAchana |
manyante santamAtmAnamasantamapi vishrutam || 43||

gatirAtmavatAM santaH santa eva satAM gatiH |
asatAM cha gatiH santo na tvasantaH satAM gatiH || 44||

jitA sabhA vastravatA samAshA gomatA jitA |
adhvA jito yAnavatA sarvaM shIlavatA jitam || 45||

shIlaM pradhAnaM puruShe tadyasyeha praNashyati |
na tasya jIvitenArtho na dhanena na bandhubhiH || 46||

ADhyAnAM mA.nsaparamaM madhyAnAM gorasottaram |
lavaNottaraM daridrANAM bhojanaM bharatarShabha || 47||

sampannataramevAnnaM daridrA bhu~njate sadA |
kShutsvAdutAM janayati sA chADhyeShu sudurlabhA || 48||

prAyeNa shrImatAM loke bhoktuM shaktirna vidyate |
daridrANAM tu rAjendra api kAShThaM hi jIryate || 49||

avRRittirbhayamantyAnAM madhyAnAM maraNAdbhayam |
uttamAnAM tu martyAnAmavamAnAtparaM bhayam || 50||

aishvaryamadapApiShThA madAH pAnamadAdayaH |
aishvaryamadamatto hi nApatitvA vibudhyate || 51||

indriyairindriyArtheShu vartamAnairanigrahaiH |
tairayaM tApyate loko nakShatrANi grahairiva || 52||

yo jitaH pa~nchavargeNa sahajenAtmakarshinA |
Apadastasya vardhante shuklapakSha ivoDurAT || 53||

avijitya ya AtmAnamamAtyAnvijigIShate |
amitrAnvAjitAmAtyaH so.avashaH parihIyate || 54||

AtmAnameva prathamaM desharUpeNa yo jayet |
tato.amAtyAnamitrA.nshcha na moghaM vijigIShate || 55||

vashyendriyaM jitAmAtyaM dhRRitadaNDaM vikAriShu |
parIkShyakAriNaM dhIramatyantaM shrIrniShevate || 56||

rathaH sharIraM puruShasya rAja nnAtmA niyantendriyANyasya chAshvAH |
tairapramattaH kushalaH sadashvai rdAntaiH sukhaM yAti rathIva dhIraH || 57||

etAnyanigRRihItAni vyApAdayitumapyalam |
avidheyA ivAdAntA hayAH pathi kusArathim || 58||

anarthamarthataH pashyannarthaM chaivApyanarthataH |
indriyaiH prasRRito bAlaH suduHkhaM manyate sukham || 59||

dharmArthau yaH parityajya syAdindriyavashAnugaH |
shrIprANadhanadArebhya kShipraM sa parihIyate || 60||

arthAnAmIshvaro yaH syAdindriyANAmanIshvaraH |
indriyANAmanaishvaryAdaishvaryAdbhrashyate hi saH || 61||

AtmanAtmAnamanvichChenmanobuddhIndriyairyataiH |
Atmaiva hyAtmano bandhurAtmaiva ripurAtmanaH || 62||

kShudrAkSheNeva jAlena jhaShAvapihitAvubhau |
kAmashcha rAjankrodhashcha tau praj~nAnaM vilumpataH || 63||

samavekShyeha dharmArthau sambhArAnyo.adhigachChati |
sa vai sambhRRitasambhAraH satataM sukhamedhate || 64||

yaH pa~nchAbhyantarA~nshatrUnavijitya matikShayAn |
jigIShati ripUnanyAnripavo.abhibhavanti tam || 65||

dRRishyante hi durAtmAno vadhyamAnAH svakarmabhiH |
indriyANAmanIshatvAdrAjAno rAjyavibhramaiH || 66||

asantyAgAtpApakRRitAmapApAM stulyo daNDaH spRRishate mishrabhAvAt |
shuShkeNArdraM dahyate mishrabhAvA ttasmAtpApaiH saha sandhiM na kuryAt || 67||

nijAnutpatataH shatrUnpa~ncha pa~nchaprayojanAn |
yo mohAnna nigRRihNAti tamApadgrasate naram || 68||

anasUyArjavaM shauchaM santoShaH priyavAditA |
damaH satyamanAyAso na bhavanti durAtmanAm || 69||

Atmaj~nAnamanAyAsastitikShA dharmanityatA |
vAkchaiva guptA dAnaM cha naitAnyantyeShu bhArata || 70||

AkroshaparivAdAbhyAM vihi.nsantyabudhA budhAn |
vaktA pApamupAdatte kShamamANo vimuchyate || 71||

hi.nsA balamasAdhUnAM rAj~nAM daNDavidhirbalam |
shushrUShA tu balaM strINAM kShamA guNavatAM balam || 72||

vAksa.nyamo hi nRRipate suduShkaratamo mataH |
arthavachcha vichitraM cha na shakyaM bahu bhAShitum || 73||

abhyAvahati kalyANaM vividhA vAksubhAShitA |
saiva durbhAShitA rAjannanarthAyopapadyate || 74||

sa.nrohati sharairviddhaM vanaM parashunA hatam |
vAchA duruktaM bIbhatsaM na sa.nrohati vAkkShatam || 75||

karNinAlIkanArAchA nirharanti sharIrataH |
vAkShalyastu na nirhartuM shakyo hRRidishayo hi saH || 76||

vAksAyakA vadanAnniShpatanti  yairAhataH shochati rAtryahAni |
parasya nAmarmasu te patanti  tAnpaNDito nAvasRRijetpareShu || 77||

yasmai devAH prayachChanti puruShAya parAbhavam |
buddhiM tasyApakarShanti so.apAchInAni pashyati || 78||

buddhau kaluShabhUtAyAM vinAshe pratyupasthite |
anayo nayasa~NkAsho hRRidayAnnApasarpati || 79||

seyaM buddhiH parItA te putrANAM tava bhArata |
pANDavAnAM virodhena na chainAmavabudhyase || 80||

rAjA lakShaNasampannastrailokyasyApi yo bhavet |
shiShyaste shAsitA so.astu dhRRitarAShTra yudhiShThiraH || 81||

atIva sarvAnputrA.nste bhAgadheyapuraskRRitaH |
tejasA praj~nayA chaiva yukto dharmArthatattvavit || 82||

AnRRisha.nsyAdanukroshAdyo.asau dharmabhRRitAM varaH |
gauravAttava rAjendra bahUnkleshA.nstitikShati || 83||

\hrule

\medskip
                  35
\medskip

dhRRitarAShTra uvAcha||

brUhi bhUyo mahAbuddhe dharmArthasahitaM vachaH |
shRRiNvato nAsti me tRRiptirvichitrANIha bhAShase || 1||

vidura uvAcha||

sarvatIrtheShu vA snAnaM sarvabhUteShu chArjavam |
ubhe ete same syAtAmArjavaM vA vishiShyate || 2||

ArjavaM pratipadyasva putreShu satataM vibho |
iha kIrtiM parAM prApya pretya svargamavApsyasi || 3||

yAvatkIrtirmanuShyasya puNyA lokeShu gIyate |
tAvatsa puruShavyAghra svargaloke mahIyate || 4||

atrApyudAharantImamitihAsaM purAtanam |
virochanasya sa.nvAdaM keshinyarthe sudhanvanA || 5||

keshinyuvAcha||

kiM brAhmaNAH svichChreyA.nso ditijAH svidvirochana |
atha kena sma parya~NkaM sudhanvA nAdhirohati || 6||

virochana uvAcha||

prAjApatyA hi vai shreShThA vayaM keshini sattamAH |
asmAkaM khalvime lokAH ke devAH ke dvijAtayaH || 7||

keshinyuvAcha||

ihaivAssva pratIkShAva upasthAne virochana |
sudhanvA prAtarAgantA pashyeyaM vAM samAgatau || 8||

virochana uvAcha||

tathA bhadre kariShyAmi yathA tvaM bhIru bhAShase |
sudhanvAnaM cha mAM chaiva prAtardraShTAsi sa~Ngatau || 9||

sudhanvovAcha||

anvAlabhe hiraNmayaM prAhrAde.ahaM tavAsanam |
ekatvamupasampanno na tvAseyaM tvayA saha || 10||

virochana uvAcha||

anvAharantu phalakaM kUrchaM vApyatha vA bRRisIm |
sudhanvanna tvamarho.asi mayA saha samAsanam || 11||

sudhanvovAcha||

pitApi te samAsInamupAsItaiva mAmadhaH |
bAlaH sukhaidhito gehe na tvaM ki~nchana budhyase || 12||

virochana uvAcha||

hiraNyaM cha gavAshvaM cha yadvittamasureShu naH |
sudhanvanvipaNe tena prashnaM pRRichChAva ye viduH || 13||

sudhanvovAcha||

hiraNyaM cha gavAshvaM cha tavaivAstu virochana |
prANayostu paNaM kRRitvA prashnaM pRRichChAva ye viduH || 14||

virochana uvAcha||

AvAM kutra gamiShyAvaH prANayorvipaNe kRRite |
na hi deveShvahaM sthAtA na manuShyeShu karhichit || 15||

sudhanvovAcha||

pitaraM te gamiShyAvaH prANayorvipaNe kRRite |
putrasyApi sa hetorhi prahrAdo nAnRRitaM vadet || 16||

prahrAda uvAcha||

imau tau sampradRRishyete yAbhyAM na charitaM saha |
AshIviShAviva kruddhAvekamArgamihAgatau || 17||

kiM vai sahaiva charato na purA charataH saha |
virochanaitatpRRichChAmi kiM te sakhyaM sudhanvanA || 18||

virochana uvAcha||

na me sudhanvanA sakhyaM prANayorvipaNAvahe |
prahrAda tattvAM pRRichChAmi mA prashnamanRRitaM vadIH || 19||

prahrAda uvAcha||

udakaM madhuparkaM chApyAnayantu sudhanvane |
brahmannabhyarchanIyo.asi shvetA gauH pIvarIkRRitA || 20||

sudhanvovAcha||

udakaM madhuparkaM cha patha evArpitaM mama |
prahrAda tvaM tu nau prashnaM tathyaM prabrUhi pRRichChatoH || 21||

prahrAda uvAcha||

putro vAnyo bhavAnbrahmansAkShye chaiva bhavetsthitaH |
tayorvivadatoH prashnaM kathamasmadvidho vadet || 22||

atha yo naiva prabrUyAtsatyaM vA yadi vAnRRitam |
etatsudhanvanpRRichChAmi durvivaktA sma kiM vaset || 23||

sudhanvovAcha||

yAM rAtrimadhivinnA strI yAM chaivAkShaparAjitaH |
yAM cha bhArAbhitaptA~Ngo durvivaktA sma tAM vaset || 24||

nagare pratiruddhaH sanbahirdvAre bubhukShitaH |
amitrAnbhUyasaH pashyandurvivaktA sma tAM vaset || 25||

pa~ncha pashvanRRite hanti dasha hanti gavAnRRite |
shatamashvAnRRite hanti sahasraM puruShAnRRite || 26||

hanti jAtAnajAtA.nshcha hiraNyArthe.anRRitaM vadan |
sarvaM bhUmyanRRite hanti mA sma bhUmyanRRitaM vadIH || 27||

prahrAda uvAcha||

mattaH shreyAna~NgirA vai sudhanvA tvadvirochana |
mAtAsya shreyasI mAtustasmAttvaM tena vai jitaH || 28||

virochana sudhanvAyaM prANAnAmIshvarastava |
sudhanvanpunarichChAmi tvayA dattaM virochanam || 29||

sudhanvovAcha||

yaddharmamavRRiNIthAstvaM na kAmAdanRRitaM vadIH |
punardadAmi te tasmAtputraM prahrAda durlabham || 30||

eSha prahrAda putraste mayA datto virochanaH |
pAdaprakShAlanaM kuryAtkumAryAH saMnidhau mama || 31||

vidura uvAcha||

tasmAdrAjendra bhUmyarthe nAnRRitaM vaktumarhasi |
mA gamaH sasutAmAtyo.atyayaM putrAnanubhraman || 32||

na devA yaShTimAdAya rakShanti pashupAlavat |
yaM tu rakShitumichChanti buddhyA sa.nvibhajanti tam || 33||

yathA yathA hi puruShaH kalyANe kurute manaH |
tathA tathAsya sarvArthAH sidhyante nAtra sa.nshayaH || 34||

na ChandA.nsi vRRijinAttArayanti  mAyAvinaM mAyayA vartamAnam |
nIDaM shakuntA iva jAtapakShA shChandA.nsyenaM prajahatyantakAle || 35||

mattApAnaM kalahaM pUgavairaM  bhAryApatyorantaraM j~nAtibhedam |
rAjadviShTaM strIpumA.nsorvivAdaM  varjyAnyAhuryashcha panthAH praduShTaH || 36||

sAmudrikaM vaNijaM chorapUrvaM  shalAkadhUrtaM cha chikitsakaM cha |
ariM cha mitraM cha kushIlavaM cha  naitAnsAkShyeShvadhikurvIta sapta || 37||

mAnAgnihotramuta mAnamaunaM  mAnenAdhItamuta mAnayaj~naH |
etAni chatvAryabhaya~NkarANi  bhayaM prayachChantyayathAkRRitAni || 38||

agAradAhI garadaH kuNDAshI somavikrayI |
parvakArashcha sUchI cha mitradhrukpAradArikaH || 39||

bhrUNahA gurutalpI cha yashcha syAtpAnapo dvijaH |
atitIkShNashcha kAkashcha nAstiko vedanindakaH || 40||

sruvapragrahaNo vrAtyaH kInAshashchArthavAnapi |
rakShetyuktashcha yo hi.nsyAtsarve brahmahaNaiH samAH || 41||

tRRiNolkayA j~nAyate jAtarUpaM  yuge bhadro vyavahAreNa sAdhuH |
shUro bhayeShvarthakRRichChreShu dhIraH  kRRichChrAsvApatsu suhRRidashchArayashcha || 42||

jarA rUpaM harati hi dhairyamAshA  mRRityuH prANAndharmacharyAmasUyA |
krodhaH shriyaM shIlamanAryasevA  hriyaM kAmaH sarvamevAbhimAnaH || 43||

shrIrma~NgalAtprabhavati prAgalbhyAtsampravardhate |
dAkShyAttu kurute mUlaM sa.nyamAtpratitiShThati || 44||

aShTau guNAH puruShaM dIpayanti  praj~nA cha kaulyaM cha damaH shrutaM cha |
parAkramashchAbahubhAShitA cha  dAnaM yathAshakti kRRitaj~natA cha || 45||

etAnguNA.nstAta mahAnubhAvA neko guNaH sa.nshrayate prasahya |
rAjA yadA satkurute manuShyaM  sarvAnguNAneSha guNo.atibhAti || 46||

aShTau nRRipemAni manuShyaloke  svargasya lokasya nidarshanAni |
chatvAryeShAmanvavetAni sadbhi shchatvAryeShAmanvavayanti santaH || 47||

yaj~no dAnamadhyayanaM tapashcha  chatvAryetAnyanvavetAni sadbhiH |
damaH satyamArjavamAnRRisha.nsyaM  chatvAryetAnyanvavayanti santaH || 48||

na sA sabhA yatra na santi vRRiddhA  na te vRRiddhA ye na vadanti dharmam |
nAsau dharmo yatra na satyamasti  na tatsatyaM yachChalenAnuviddham || 49||

satyaM rUpaM shrutaM vidyA kaulyaM shIlaM balaM dhanam |
shauryaM cha chitrabhAShyaM cha dasha sa.nsargayonayaH || 50||

pApaM kurvanpApakIrtiH pApamevAshnute phalam |
puNyaM kurvanpuNyakIrtiH puNyamevAshnute phalam || 51||

pApaM praj~nAM nAshayati kriyamANaM punaH punaH |
naShTapraj~naH pApameva nityamArabhate naraH || 52||

puNyaM praj~nAM vardhayati kriyamANaM punaH punaH |
vRRiddhapraj~naH puNyameva nityamArabhate naraH || 53||

asUyako dandashUko niShThuro vairakRRinnaraH |
sa kRRichChraM mahadApnoti nachirAtpApamAcharan || 54||

anasUyaH kRRitapraj~naH shobhanAnyAcharansadA |
akRRichChrAtsukhamApnoti sarvatra cha virAjate || 55||

praj~nAmevAgamayati yaH prAj~nebhyaH sa paNDitaH |
prAj~no hyavApya dharmArthau shaknoti sukhamedhitum || 56||

divasenaiva tatkuryAdyena rAtrau sukhaM vaset |
aShTamAsena tatkuryAdyena varShAH sukhaM vaset || 57||

pUrve vayasi tatkuryAdyena vRRiddhaH sukhaM vaset |
yAvajjIvena tatkuryAdyena pretya sukhaM vaset || 58||

jIrNamannaM prasha.nsanti bhAryAM cha gatayauvanAm |
shUraM vigatasa~NgrAmaM gatapAraM tapasvinam || 59||

dhanenAdharmalabdhena yachChidramapidhIyate |
asa.nvRRitaM tadbhavati tato.anyadavadIryate || 60||

gururAtmavatAM shAstA shAstA rAjA durAtmanAm |
atha prachChannapApAnAM shAstA vaivasvato yamaH || 61||

RRiShINAM cha nadInAM cha kulAnAM cha mahAtmanAm |
prabhavo nAdhigantavyaH strINAM dushcharitasya cha || 62||

dvijAtipUjAbhirato dAtA j~nAtiShu chArjavI |
kShatriyaH svargabhAgrAja.nshchiraM pAlayate mahIm || 63||

suvarNapuShpAM pRRithivIM chinvanti puruShAstrayaH |
shUrashcha kRRitavidyashcha yashcha jAnAti sevitum || 64||

buddhishreShThAni karmANi bAhumadhyAni bhArata |
tAni ja~NghAjaghanyAni bhArapratyavarANi cha || 65||

duryodhane cha shakunau mUDhe duHshAsane tathA |
karNe chaishvaryamAdhAya kathaM tvaM bhUtimichChasi || 66||

sarvairguNairupetAshcha pANDavA bharatarShabha |
pitRRivattvayi vartante teShu vartasva putravat || 67||

\hrule

\medskip
                  36
\medskip

vidura uvAcha||

atraivodAharantImamitihAsaM purAtanam |
Atreyasya cha sa.nvAdaM sAdhyAnAM cheti naH shrutam || 1||

charantaM ha.nsarUpeNa maharShiM sa.nshitavratam |
sAdhyA devA mahAprAj~naM paryapRRichChanta vai purA || 2||

sAdhyA devA vayamasmo maharShe  dRRiShTvA bhavantaM na shaknumo.anumAtum |
shrutena dhIro buddhimA.nstvaM mato naH  kAvyAM vAchaM vaktumarhasyudArAm || 3||

ha.nsa uvAcha||

etatkAryamamarAH sa.nshrutaM me  dhRRitiH shamaH satyadharmAnuvRRittiH |
granthiM vinIya hRRidayasya sarvaM  priyApriye chAtmavashaM nayIta || 4||

AkrushyamAno nAkroshenmanyureva titikShitaH |
AkroShTAraM nirdahati sukRRitaM chAsya vindati || 5||

nAkroshI syAnnAvamAnI parasya  mitradrohI nota nIchopasevI |
na chAtimAnI na cha hInavRRitto  rUkShAM vAchaM rushatIM varjayIta || 6||

marmANyasthIni hRRidayaM tathAsU nghorA vAcho nirdahantIha pu.nsAm |
tasmAdvAchaM rushatIM rUkSharUpAM  dharmArAmo nityasho varjayIta || 7||

aruntudaM paruShaM rUkShavAchaM  vAkkaNTakairvitudantaM manuShyAn |
vidyAdalakShmIkatamaM janAnAM  mukhe nibaddhAM nirRRitiM vahantam || 8||

parashchedenamadhividhyeta bANai rbhRRishaM sutIkShNairanalArkadIptaiH |
virichyamAno.apyatirichyamAno  vidyAtkaviH sukRRitaM me dadhAti || 9||

yadi santaM sevate yadyasantaM  tapasvinaM yadi vA stenameva |
vAso yathA ra~NgavashaM prayAti  tathA sa teShAM vashamabhyupaiti || 10||

vAdaM tu yo na pravadenna vAdaye dyo nAhataH pratihanyAnna ghAtayet |
yo hantukAmasya na pApamichChe ttasmai devAH spRRihayantyAgatAya || 11||

avyAhRRitaM vyAhRRitAchChreya AhuH  satyaM vadedvyAhRRitaM taddvitIyam |
priyaM vadedvyAhRRitaM tattRRitIyaM  dharmyaM vadedvyAhRRitaM tachchaturtham || 12||

yAdRRishaiH sa.nvivadate yAdRRishA.nshchopasevate |
yAdRRigichChechcha bhavituM tAdRRigbhavati pUruShaH || 13||

yato yato nivartate tatastato vimuchyate |
nivartanAddhi sarvato na vetti duHkhamaNvapi || 14||

na jIyate nota jigIShate.anyA nna vairakRRichchApratighAtakashcha |
nindAprasha.nsAsu samasvabhAvo  na shochate hRRiShyati naiva chAyam || 15||

bhAvamichChati sarvasya nAbhAve kurute matim |
satyavAdI mRRidurdAnto yaH sa uttamapUruShaH || 16||

nAnarthakaM sAntvayati pratij~nAya dadAti cha |
rAddhAparAddhe jAnAti yaH sa madhyamapUruShaH || 17||

duHshAsanastUpahantA na shAstA  nAvartate manyuvashAtkRRitaghnaH |
na kasyachinmitramatho durAtmA  kalAshchaitA adhamasyeha pu.nsaH || 18||

na shraddadhAti kalyANaM parebhyo.apyAtmasha~NkitaH |
nirAkaroti mitrANi yo vai so.adhamapUruShaH || 19||

uttamAneva seveta prApte kAle tu madhyamAn |
adhamA.nstu na seveta ya ichChechChreya AtmanaH || 20||

prApnoti vai vittamasadbalena  nityotthAnAtpraj~nayA pauruSheNa |
na tveva samyaglabhate prasha.nsAM  na vRRittamApnoti mahAkulAnAm || 21||

dhRRitarAShTra uvAcha||

mahAkulAnAM spRRihayanti devA  dharmArthavRRiddhAshcha bahushrutAshcha |
pRRichChAmi tvAM vidura prashnametaM  bhavanti vai kAni mahAkulAni || 22||

vidura uvAcha||

tapo damo brahmavittvaM vitAnAH  puNyA vivAhAH satatAnnadAnam |
yeShvevaite sapta guNA bhavanti  samyagvRRittAstAni mahAkulAni || 23||

yeShAM na vRRittaM vyathate na yoni rvRRittaprasAdena charanti dharmam |
ye kIrtimichChanti kule vishiShTAM  tyaktAnRRitAstAni mahAkulAni || 24||

anijyayAvivAhaishcha vedasyotsAdanena cha |
kulAnyakulatAM yAnti dharmasyAtikrameNa cha || 25||

devadravyavinAshena brahmasvaharaNena cha |
kulAnyakulatAM yAnti brAhmaNAtikrameNa cha || 26||

brAhmaNAnAM paribhavAtparivAdAchcha bhArata |
kulAnyakulatAM yAnti nyAsApaharaNena cha || 27||

kulAni samupetAni gobhiH puruShato.ashvataH |
kulasa~NkhyAM na gachChanti yAni hInAni vRRittataH || 28||

vRRittatastvavihInAni kulAnyalpadhanAnyapi |
kulasa~NkhyAM tu gachChanti karShanti cha mahadyashaH || 29||

mA naH kule vairakRRitkashchidastu  rAjAmAtyo mA parasvApahArI |
mitradrohI naikRRitiko.anRRitI vA  pUrvAshI vA pitRRidevAtithibhyaH || 30||

yashcha no brAhmaNaM hanyAdyashcha no brAhmaNAndviShet |
na naH sa samitiM gachChedyashcha no nirvapetkRRiShim || 31||

tRRiNAni bhUmirudakaM vAkchaturthI cha sUnRRitA |
satAmetAni geheShu nochChidyante kadAchana || 32||

shraddhayA parayA rAjannupanItAni satkRRitim |
pravRRittAni mahAprAj~na dharmiNAM puNyakarmaNAm || 33||

sUkShmo.api bhAraM nRRipate syandano vai  shakto voDhuM na tathAnye mahIjAH |
evaM yuktA bhArasahA bhavanti  mahAkulInA na tathAnye manuShyAH || 34||

na tanmitraM yasya kopAdbibheti  yadvA mitraM sha~Nkitenopacharyam |
yasminmitre pitarIvAshvasIta  tadvai mitraM sa~NgatAnItarANi || 35||

yadi chedapyasambandho mitrabhAvena vartate |
sa eva bandhustanmitraM sA gatistatparAyaNam || 36||

chalachittasya vai pu.nso vRRiddhAnanupasevataH |
pAriplavamaternityamadhruvo mitrasa~NgrahaH || 37||

chalachittamanAtmAnamindriyANAM vashAnugam |
arthAH samativartante ha.nsAH shuShkaM saro yathA || 38||

akasmAdeva kupyanti prasIdantyanimittataH |
shIlametadasAdhUnAmabhraM pAriplavaM yathA || 39||

satkRRitAshcha kRRitArthAshcha mitrANAM na bhavanti ye |
tAnmRRitAnapi kravyAdAH kRRitaghnAnnopabhu~njate || 40||

arthayedeva mitrANi sati vAsati vA dhane |
nAnarthayanvijAnAti mitrANAM sAraphalgutAm || 41||

santApAdbhrashyate rUpaM santApAdbhrashyate balam |
santApAdbhrashyate j~nAnaM santApAdvyAdhimRRichChati || 42||

anavApyaM cha shokena sharIraM chopatapyate |
amitrAshcha prahRRiShyanti mA sma shoke manaH kRRithAH || 43||

punarnaro mriyate jAyate cha  punarnaro hIyate vardhate punaH |
punarnaro yAchati yAchyate cha  punarnaraH shochati shochyate punaH || 44||

sukhaM cha duHkhaM cha bhavAbhavau cha  lAbhAlAbhau maraNaM jIvitaM cha |
paryAyashaH sarvamiha spRRishanti  tasmAddhIro naiva hRRiShyenna shochet || 45||

chalAni hImAni ShaDindriyANi  teShAM yadyadvartate yatra yatra |
tatastataH sravate buddhirasya  ChidrodakumbhAdiva nityamambhaH || 46||

dhRRitarAShTra uvAcha||

tanuruchChaH shikhI rAjA mithyopacharito mayA |
mandAnAM mama putrANAM yuddhenAntaM kariShyati || 47||

nityodvignamidaM sarvaM nityodvignamidaM manaH |
yattatpadamanudvignaM tanme vada mahAmate || 48||

vidura uvAcha||

nAnyatra vidyAtapasornAnyatrendriyanigrahAt |
nAnyatra lobhasantyAgAchChAntiM pashyAmi te.anagha || 49||

buddhyA bhayaM praNudati tapasA vindate mahat |
gurushushrUShayA j~nAnaM shAntiM tyAgena vindati || 50||

anAshritA dAnapuNyaM vedapuNyamanAshritAH |
rAgadveShavinirmuktA vicharantIha mokShiNaH || 51||

svadhItasya suyuddhasya sukRRitasya cha karmaNaH |
tapasashcha sutaptasya tasyAnte sukhamedhate || 52||

svAstIrNAni shayanAni prapannA  na vai bhinnA jAtu nidrAM labhante |
na strIShu rAjanratimApnuvanti  na mAgadhaiH stUyamAnA na sUtaiH || 53||

na vai bhinnA jAtu charanti dharmaM  na vai sukhaM prApnuvantIha bhinnAH |
na vai bhinnA gauravaM mAnayanti  na vai bhinnAH prashamaM rochayanti || 54||

na vai teShAM svadate pathyamuktaM  yogakShemaM kalpate nota teShAm |
bhinnAnAM vai manujendra parAyaNaM  na vidyate ki~nchidanyadvinAshAt || 55||

sambhAvyaM goShu sampannaM sambhAvyaM brAhmaNe tapaH |
sambhAvyaM strIShu chApalyaM sambhAvyaM j~nAtito bhayam || 56||

tantavo.apyAyatA nityaM tantavo bahulAH samAH |
bahUnbahutvAdAyAsAnsahantItyupamA satAm || 57||

dhUmAyante vyapetAni jvalanti sahitAni cha |
dhRRitarAShTrolmukAnIva j~nAtayo bharatarShabha || 58||

brAhmaNeShu cha ye shUrAH strIShu j~nAtiShu goShu cha |
vRRintAdiva phalaM pakvaM dhRRitarAShTra patanti te || 59||

mahAnapyekajo vRRikSho balavAnsupratiShThitaH |
prasahya eva vAtena shAkhAskandhaM vimarditum || 60||

atha ye sahitA vRRikShAH sa~NghashaH supratiShThitAH |
te hi shIghratamAnvAtAnsahante.anyonyasa.nshrayAt || 61||

evaM manuShyamapyekaM guNairapi samanvitam |
shakyaM dviShanto manyante vAyurdrumamivaikajam || 62||

anyonyasamupaShTambhAdanyonyApAshrayeNa cha |
j~nAtayaH sampravardhante sarasIvotpalAnyuta || 63||

avadhyA brAhmaNA gAvaH striyo bAlAshcha j~nAtayaH |
yeShAM chAnnAni bhu~njIta ye cha syuH sharaNAgatAH || 64||

na manuShye guNaH kashchidanyo dhanavatAmapi |
anAturatvAdbhadraM te mRRitakalpA hi rogiNaH || 65||

avyAdhijaM kaTukaM shIrSharogaM  pApAnubandhaM paruShaM tIkShNamugram |
satAM peyaM yanna pibantyasanto  manyuM mahArAja piba prashAmya || 66||

rogArditA na phalAnyAdriyante  na vai labhante viShayeShu tattvam |
duHkhopetA rogiNo nityameva  na budhyante dhanabhogAnna saukhyam || 67||

purA hyukto nAkarostvaM vacho me  dyUte jitAM draupadIM prekShya rAjan |
duryodhanaM vArayetyakShavatyAM  kitavatvaM paNDitA varjayanti || 68||

na tadbalaM yanmRRidunA virudhyate  mishro dharmastarasA sevitavyaH |
pradhva.nsinI krUrasamAhitA shrI rmRRiduprauDhA gachChati putrapautrAn || 69||

dhArtarAShTrAH pANDavAnpAlayantu  pANDoH sutAstava putrA.nshcha pAntu |
ekArimitrAH kuravo hyekamantrA  jIvantu rAjansukhinaH samRRiddhAH || 70||

meDhIbhUtaH kauravANAM tvamadya  tvayyAdhInaM kurukulamAjamIDha |
pArthAnbAlAnvanavAsaprataptA ngopAyasva svaM yashastAta rakShan || 71||

sandhatsva tvaM kauravAnpANDuputrai rmA te.antaraM ripavaH prArthayantu |
satye sthitAste naradeva sarve  duryodhanaM sthApaya tvaM narendra || 72||

\hrule

\medskip
                  37
\medskip

vidura uvAcha||

saptadashemAnrAjendra manuH svAyambhuvo.abravIt |
vaichitravIrya puruShAnAkAshaM muShTibhirghnataH || 1||

tAnevendrasya hi dhanuranAmyaM namato.abravIt |
atho marIchinaH pAdAnanAmyAnnamatastathA || 2||

yashchAshiShyaM shAsati yashcha kupyate  yashchAtivelaM bhajate dviShantam |
striyashcha yo.arakShati bhadramastu te  yashchAyAchyaM yAchati yashcha katthate || 3||

yashchAbhijAtaH prakarotyakAryaM  yashchAbalo balinA nityavairI |
ashraddadhAnAya cha yo bravIti  yashchAkAmyaM kAmayate narendra || 4||

vadhvA hAsaM shvashuro yashcha manyate  vadhvA vasannuta yo mAnakAmaH |
parakShetre nirvapati yashcha bIjaM  striyaM cha yaH parivadate.ativelam || 5||

yashchaiva labdhvA na smarAmItyuvAcha  dattvA cha yaH katthati yAchyamAnaH |
yashchAsataH sAntvamupAsatIha  ete.anuyAntyanilaM pAshahastAH || 6||

yasminyathA vartate yo manuShya stasmi.nstathA vartitavyaM sa dharmaH |
mAyAchAro mAyayA vartitavyaH  sAdhvAchAraH sAdhunA pratyudeyaH || 7||

dhRRitarAShTra uvAcha||

shatAyuruktaH puruShaH sarvavedeShu vai yadA |
nApnotyatha cha tatsarvamAyuH keneha hetunA || 8||

vidura uvAcha||

ativAdo.atimAnashcha tathAtyAgo narAdhipa |
krodhashchAtivivitsA cha mitradrohashcha tAni ShaT || 9||

eta evAsayastIkShNAH kRRintantyAyUMShi dehinAm |
etAni mAnavAnghnanti na mRRityurbhadramastu te || 10||

vishvastasyaiti yo dArAnyashchApi gurutalpagaH |
vRRiShalIpatirdvijo yashcha pAnapashchaiva bhArata || 11||

sharaNAgatahA chaiva sarve brahmahaNaiH samAH |
etaiH sametya kartavyaM prAyashchittamiti shrutiH || 12||

gRRihI vadAnyo.anapaviddhavAkyaH  sheShAnnabhoktApyavihi.nsakashcha |
nAnarthakRRittyaktakaliH kRRitaj~naH  satyo mRRiduH svargamupaiti vidvAn || 13||

sulabhAH puruShA rAjansatataM priyavAdinaH |
apriyasya tu pathyasya vaktA shrotA cha durlabhaH || 14||

yo hi dharmaM vyapAshritya hitvA bhartuH priyApriye |
apriyANyAha pathyAni tena rAjA sahAyavAn || 15||

tyajetkulArthe puruShaM grAmasyArthe kulaM tyajet |
grAmaM janapadasyArthe AtmArthe pRRithivIM tyajet || 16||

ApadarthaM dhanaM rakSheddArAnrakSheddhanairapi |
AtmAnaM satataM rakSheddArairapi dhanairapi || 17||

uktaM mayA dyUtakAle.api rAja nnaivaM yuktaM vachanaM prAtipIya |
tadauShadhaM pathyamivAturasya  na rochate tava vaichitravIrya || 18||

kAkairimA.nshchitrabarhAnmayUrA nparAjaiShThAH pANDavAndhArtarAShTraiH |
hitvA siMhAnkroShTukAngUhamAnaH  prApte kAle shochitA tvaM narendra || 19||

yastAta na krudhyati sarvakAlaM  bhRRityasya bhaktasya hite ratasya |
tasminbhRRityA bhartari vishvasanti  na chainamApatsu parityajanti || 20||

na bhRRityAnAM vRRittisa.nrodhanena  bAhyaM janaM sa~njighRRikShedapUrvam |
tyajanti hyenamuchitAvaruddhAH  snigdhA hyamAtyAH parihInabhogAH || 21||

kRRityAni pUrvaM parisa~NkhyAya sarvA NyAyavyayAvanurUpAM cha vRRittim |
sa~NgRRihNIyAdanurUpAnsahAyA nsahAyasAdhyAni hi duShkarANi || 22||

abhiprAyaM yo viditvA tu bhartuH  sarvANi kAryANi karotyatandrIH |
vaktA hitAnAmanurakta AryaH  shaktij~na Atmeva hi so.anukampyaH || 23||

vAkyaM tu yo nAdriyate.anushiShTaH  pratyAha yashchApi niyujyamAnaH |
praj~nAbhimAnI pratikUlavAdI  tyAjyaH sa tAdRRiktvarayaiva bhRRityaH || 24||

astabdhamaklIbamadIrghasUtraM  sAnukroshaM shlakShNamahAryamanyaiH |
arogajAtIyamudAravAkyaM  dUtaM vadantyaShTaguNopapannam || 25||

na vishvAsAjjAtu parasya gehaM  gachChennarashchetayAno vikAle |
na chatvare nishi tiShThennigUDho  na rAjanyAM yoShitaM prArthayIta || 26||

na nihnavaM satragatasya gachChe tsa.nsRRiShTamantrasya kusa~Ngatasya |
na cha brUyAnnAshvasAmi tvayIti  sakAraNaM vyapadeshaM tu kuryAt || 27||

ghRRiNI rAjA pu.nshchalI rAjabhRRityaH  putro bhrAtA vidhavA bAlaputrA |
senAjIvI choddhRRitabhakta eva  vyavahAre vai varjanIyAH syurete || 28||

guNA dasha snAnashIlaM bhajante  balaM rUpaM svaravarNaprashuddhiH |
sparshashcha gandhashcha vishuddhatA cha  shrIH saukumAryaM pravarAshcha nAryaH || 29||

guNAshcha ShaNmitabhuktaM bhajante  ArogyamAyushcha sukhaM balaM cha |
anAvilaM chAsya bhavedapatyaM  na chainamAdyUna iti kShipanti || 30||

akarmashIlaM cha mahAshanaM cha  lokadviShTaM bahumAyaM nRRisha.nsam |
adeshakAlaj~namaniShTaveSha metAngRRihe na prativAsayIta || 31||

kadaryamAkroshakamashrutaM cha  varAkasambhUtamamAnyamAninam |
niShThUriNaM kRRitavairaM kRRitaghna metAnbhRRishArto.api na jAtu yAchet || 32||

sa~NkliShTakarmANamatipravAdaM  nityAnRRitaM chAdRRiDhabhaktikaM cha |
vikRRiShTarAgaM bahumAninaM chA pyetAnna seveta narAdhamAnShaT || 33||

sahAyabandhanA hyarthAH sahAyAshchArthabandhanAH |
anyonyabandhanAvetau vinAnyonyaM na sidhyataH || 34||

utpAdya putrAnanRRiNA.nshcha kRRitvA  vRRittiM cha tebhyo.anuvidhAya kA~nchit |
sthAne kumArIH pratipAdya sarvA  araNyasa.nstho munivadbubhUShet || 35||

hitaM yatsarvabhUtAnAmAtmanashcha sukhAvaham |
tatkuryAdIshvaro hyetanmUlaM dharmArthasiddhaye || 36||

buddhiH prabhAvastejashcha sattvamutthAnameva cha |
vyavasAyashcha yasya syAttasyAvRRittibhayaM kutaH || 37||

pashya doShAnpANDavairvigrahe tvaM  yatra vyatherannapi devAH sashakrAH |
putrairvairaM nityamudvignavAso  yashaHpraNAsho dviShatAM cha harShaH || 38||

bhIShmasya kopastava chendrakalpa  droNasya rAj~nashcha yudhiShThirasya |
utsAdayellokamimaM pravRRiddhaH  shveto grahastiryagivApatankhe || 39||

tava putrashataM chaiva karNaH pa~ncha cha pANDavAH |
pRRithivImanushAseyurakhilAM sAgarAmbarAm || 40||

dhArtarAShTrA vanaM rAjanvyAghrAH pANDusutA matAH |
mA vanaM Chindhi savyAghraM mA vyAghrAnnInasho vanAt || 41||

na syAdvanamRRite vyAghrAnvyAghrA na syurRRite vanam |
vanaM hi rakShyate vyAghrairvyAghrAnrakShati kAnanam || 42||

na tathechChantyakalyANAH pareShAM vedituM guNAn |
yathaiShAM j~nAtumichChanti nairguNyaM pApachetasaH || 43||

arthasiddhiM parAmichChandharmamevAditashcharet |
na hi dharmAdapaityarthaH svargalokAdivAmRRitam || 44||

yasyAtmA virataH pApAtkalyANe cha niveshitaH |
tena sarvamidaM buddhaM prakRRitirvikRRitishcha yA || 45||

yo dharmamarthaM kAmaM cha yathAkAlaM niShevate |
dharmArthakAmasa.nyogaM so.amutreha cha vindati || 46||

saMniyachChati yo vegamutthitaM krodhaharShayoH |
sa shriyo bhAjanaM rAjanyashchApatsu na muhyati || 47||

balaM pa~nchavidhaM nityaM puruShANAM nibodha me |
yattu bAhubalaM nAma kaniShThaM balamuchyate || 48||

amAtyalAbho bhadraM te dvitIyaM balamuchyate |
dhanalAbhastRRitIyaM tu balamAhurjigIShavaH || 49||

yattvasya sahajaM rAjanpitRRipaitAmahaM balam |
abhijAtabalaM nAma tachchaturthaM balaM smRRitam || 50||

yena tvetAni sarvANi sa~NgRRihItAni bhArata |
yadbalAnAM balaM shreShThaM tatpraj~nAbalamuchyate || 51||

mahate yo.apakArAya narasya prabhavennaraH |
tena vairaM samAsajya dUrastho.asmIti nAshvaset || 52||

strIShu rAjasu sarpeShu svAdhyAye shatruseviShu |
bhoge chAyuShi vishvAsaM kaH prAj~naH kartumarhati || 53||

praj~nAshareNAbhihatasya janto shchikitsakAH santi na chauShadhAni |
na homamantrA na cha ma~NgalAni  nAtharvaNA nApyagadAH susiddhAH || 54||

sarpashchAgnishcha siMhashcha kulaputrashcha bhArata |
nAvaj~neyA manuShyeNa sarve te hyatitejasaH || 55||

agnistejo mahalloke gUDhastiShThati dAruShu |
na chopayu~Nkte taddAru yAvanno dIpyate paraiH || 56||

sa eva khalu dArubhyo yadA nirmathya dIpyate |
tadA tachcha vanaM chAnyannirdahatyAshu tejasA || 57||

evameva kule jAtAH pAvakopamatejasaH |
kShamAvanto nirAkArAH kAShThe.agniriva sherate || 58||

latAdharmA tvaM saputraH shAlAH pANDusutA matAH |
na latA vardhate jAtu mahAdrumamanAshritA || 59||

vanaM rAja.nstvaM saputro.ambikeya  siMhAnvane pANDavA.nstAta viddhi |
siMhairvihInaM hi vanaM vinashye tsiMhA vinashyeyurRRite vanena || 60||

\hrule

\medskip
                  38
\medskip

vidura uvAcha||

UrdhvaM prANA hyutkrAmanti yUnaH sthavira Ayati |
pratyutthAnAbhivAdAbhyAM punastAnpratipadyate || 1||

pIThaM dattvA sAdhave.abhyAgatAya  AnIyApaH parinirNijya pAdau |
sukhaM pRRiShTvA prativedyAtmasa.nsthaM  tato dadyAdannamavekShya dhIraH || 2||

yasyodakaM madhuparkaM cha gAM cha  namantravitpratigRRihNAti gehe |
lobhAdbhayAdarthakArpaNyato vA  tasyAnarthaM jIvitamAhurAryAH || 3||

chikitsakaH shalyakartAvakIrNI  stenaH krUro madyapo bhrUNahA cha |
senAjIvI shrutivikrAyakashcha  bhRRishaM priyo.apyatithirnodakArhaH || 4||

avikreyaM lavaNaM pakvamannaM  dadhi kShIraM madhu tailaM ghRRitaM cha |
tilA mA.nsaM mUlaphalAni shAkaM  raktaM vAsaH sarvagandhA guDashcha || 5||

aroShaNo yaH samaloShTakA~nchanaH  prahINashoko gatasandhivigrahaH |
nindAprasha.nsoparataH priyApriye  charannudAsInavadeSha bhikShukaH || 6||

nIvAramUle~NgudashAkavRRittiH  susa.nyatAtmAgnikAryeShvachodyaH |
vane vasannatithiShvapramatto  dhurandharaH puNyakRRideSha tApasaH || 7||

apakRRitvA buddhimato dUrastho.asmIti nAshvaset |
dIrghau buddhimato bAhU yAbhyAM hi.nsati hi.nsitaH || 8||

na vishvasedavishvaste vishvaste nAtivishvaset |
vishvAsAdbhayamutpannaM mUlAnyapi nikRRintati || 9||

anIrShyurguptadAraH syAtsa.nvibhAgI priya.nvadaH |
shlakShNo madhuravAkstrINAM na chAsAM vashago bhavet || 10||

pUjanIyA mahAbhAgAH puNyAshcha gRRihadIptayaH |
striyaH shriyo gRRihasyoktAstasmAdrakShyA visheShataH || 11||

piturantaHpuraM dadyAnmAturdadyAnmahAnasam |
goShu chAtmasamaM dadyAtsvayameva kRRiShiM vrajet || 12||

bhRRityairvaNijyAchAraM cha putraiH seveta brAhmaNAn || 12||

adbhyo.agnirbrahmataH kShatramashmano lohamutthitam |
teShAM sarvatragaM tejaH svAsu yoniShu shAmyati || 13||

nityaM santaH kule jAtAH pAvakopamatejasaH |
kShamAvanto nirAkArAH kAShThe.agniriva sherate || 14||

yasya mantraM na jAnanti bAhyAshchAbhyantarAshcha ye |
sa rAjA sarvatashchakShushchiramaishvaryamashnute || 15||

kariShyanna prabhASheta kRRitAnyeva cha darshayet |
dharmakAmArthakAryANi tathA mantro na bhidyate || 16||

giripRRiShThamupAruhya prAsAdaM vA rahogataH |
araNye niHshalAke vA tatra mantro vidhIyate || 17||

nAsuhRRitparamaM mantraM bhAratArhati veditum |
apaNDito vApi suhRRitpaNDito vApyanAtmavAn || 18||

amAtye hyarthalipsA cha mantrarakShaNameva cha || 18||

kRRitAni sarvakAryANi yasya vA pArShadA viduH |
gUDhamantrasya nRRipatestasya siddhirasa.nshayam || 19||

aprashastAni karmANi yo mohAdanutiShThati |
sa teShAM viparibhra.nshe bhrashyate jIvitAdapi || 20||

karmaNAM tu prashastAnAmanuShThAnaM sukhAvaham |
teShAmevAnanuShThAnaM pashchAttApakaraM mahat || 21||

sthAnavRRiddhikShayaj~nasya ShADguNyaviditAtmanaH |
anavaj~nAtashIlasya svAdhInA pRRithivI nRRipa || 22||

amoghakrodhaharShasya svayaM kRRityAnvavekShiNaH |
Atmapratyayakoshasya vasudheyaM vasundharA || 23||

nAmamAtreNa tuShyeta ChatreNa cha mahIpatiH |
bhRRityebhyo visRRijedarthAnnaikaH sarvaharo bhavet || 24||

brAhmaNo brAhmaNaM veda bhartA veda striyaM tathA |
amAtyaM nRRipatirveda rAjA rAjAnameva cha || 25||

na shatrura~NkamApanno moktavyo vadhyatAM gataH |
ahatAddhi bhayaM tasmAjjAyate nachirAdiva || 26||

daivateShu cha yatnena rAjasu brAhmaNeShu cha |
niyantavyaH sadA krodho vRRiddhabAlAtureShu cha || 27||

nirarthaM kalahaM prAj~no varjayenmUDhasevitam |
kIrtiM cha labhate loke na chAnarthena yujyate || 28||

prasAdo niShphalo yasya krodhashchApi nirarthakaH |
na taM bhartAramichChanti ShaNDhaM patimiva striyaH || 29||

na buddhirdhanalAbhAya na jADyamasamRRiddhaye |
lokaparyAyavRRittAntaM prAj~no jAnAti netaraH || 30||

vidyAshIlavayovRRiddhAnbuddhivRRiddhA.nshcha bhArata |
dhanAbhijanavRRiddhA.nshcha nityaM mUDho.avamanyate || 31||

anAryavRRittamaprAj~namasUyakamadhArmikam |
anarthAH kShipramAyAnti vAgduShTaM krodhanaM tathA || 32||

avisa.nvAdanaM dAnaM samayasyAvyatikramaH |
Avartayanti bhUtAni samyakpraNihitA cha vAk || 33||

avisa.nvAdako dakShaH kRRitaj~no matimAnRRijuH |
api sa~NkShINakosho.api labhate parivAraNam || 34||

dhRRitiH shamo damaH shauchaM kAruNyaM vAganiShThurA |
mitrANAM chAnabhidrohaH saptaitAH samidhaH shriyaH || 35||

asa.nvibhAgI duShTAtmA kRRitaghno nirapatrapaH |
tAdRRi~NnarAdhamo loke varjanIyo narAdhipa || 36||

na sa rAtrau sukhaM shete sasarpa iva veshmani |
yaH kopayati nirdoShaM sadoSho.abhyantaraM janam || 37||

yeShu duShTeShu doShaH syAdyogakShemasya bhArata |
sadA prasAdanaM teShAM devatAnAmivAcharet || 38||

ye.arthAH strIShu samAsaktAH prathamotpatiteShu cha |
ye chAnAryasamAsaktAH sarve te sa.nshayaM gatAH || 39||

yatra strI yatra kitavo yatra bAlo.anushAsti cha |
majjanti te.avashA deshA nadyAmashmaplavA iva || 40||

prayojaneShu ye saktA na visheSheShu bhArata |
tAnahaM paNDitAnmanye visheShA hi prasa~NginaH || 41||

yaM prasha.nsanti kitavA yaM prasha.nsanti chAraNAH |
yaM prasha.nsanti bandhakyo na sa jIvati mAnavaH || 42||

hitvA tAnparameShvAsAnpANDavAnamitaujasaH |
AhitaM bhArataishvaryaM tvayA duryodhane mahat || 43||

taM drakShyasi paribhraShTaM tasmAttvaM nachirAdiva |
aishvaryamadasaMmUDhaM baliM lokatrayAdiva || 44||

\hrule

\medskip
                  39
\medskip

dhRRitarAShTra uvAcha||

anIshvaro.ayaM puruSho bhavAbhave  sUtraprotA dArumayIva yoShA |
dhAtrA tu diShTasya vashe kilAyaM  tasmAdvada tvaM shravaNe dhRRito.aham || 1||

vidura uvAcha||

aprAptakAlaM vachanaM bRRihaspatirapi bruvan |
labhate buddhyavaj~nAnamavamAnaM cha bhArata || 2||

priyo bhavati dAnena priyavAdena chAparaH |
mantraM mUlabalenAnyo yaH priyaH priya eva saH || 3||

dveShyo na sAdhurbhavati na medhAvI na paNDitaH |
priye shubhAni karmANi dveShye pApAni bhArata || 4||

na sa kShayo mahArAja yaH kShayo vRRiddhimAvahet |
kShayaH sa tviha mantavyo yaM labdhvA bahu nAshayet || 5||

samRRiddhA guNataH kechidbhavanti dhanato.apare |
dhanavRRiddhAnguNairhInAndhRRitarAShTra vivarjayet || 6||

dhRRitarAShTra uvAcha||

sarvaM tvamAyatIyuktaM bhAShase prAj~nasaMmatam |
na chotsahe sutaM tyaktuM yato dharmastato jayaH || 7||

vidura uvAcha||

svabhAvaguNasampanno na jAtu vinayAnvitaH |
susUkShmamapi bhUtAnAmupamardaM prayokShyate || 8||

parApavAdaniratAH paraduHkhodayeShu cha |
parasparavirodhe cha yatante satatotthitAH || 9||

sadoShaM darshanaM yeShAM sa.nvAse sumahadbhayam |
arthAdAne mahAndoShaH pradAne cha mahadbhayam || 10||

ye pApA iti vikhyAtAH sa.nvAse parigarhitAH |
yuktAshchAnyairmahAdoShairye narAstAnvivarjayet || 11||

nivartamAne sauhArde prItirnIche praNashyati |
yA chaiva phalanirvRRittiH sauhRRide chaiva yatsukham || 12||

yatate chApavAdAya yatnamArabhate kShaye |
alpe.apyapakRRite mohAnna shAntimupagachChati || 13||

tAdRRishaiH sa~NgataM nIchairnRRisha.nsairakRRitAtmabhiH |
nishAmya nipuNaM buddhyA vidvAndUrAdvivarjayet || 14||

yo j~nAtimanugRRihNAti daridraM dInamAturam |
sa putrapashubhirvRRiddhiM yashashchAvyayamashnute || 15||

j~nAtayo vardhanIyAstairya ichChantyAtmanaH shubham |
kulavRRiddhiM cha rAjendra tasmAtsAdhu samAchara || 16||

shreyasA yokShyase rAjankurvANo j~nAtisatkriyAm |
viguNA hyapi sa.nrakShyA j~nAtayo bharatarShabha || 17||

kiM punarguNavantaste tvatprasAdAbhikA~NkShiNaH |
prasAdaM kuru dInAnAM pANDavAnAM vishAM pate || 18||

dIyantAM grAmakAH kechitteShAM vRRittyarthamIshvara |
evaM loke yashaHprApto bhaviShyasi narAdhipa || 19||

vRRiddhena hi tvayA kAryaM putrANAM tAta rakShaNam |
mayA chApi hitaM vAchyaM viddhi mAM tvaddhitaiShiNam || 20||

j~nAtibhirvigrahastAta na kartavyo bhavArthinA |
sukhAni saha bhojyAni j~nAtibhirbharatarShabha || 21||

sambhojanaM sa~NkathanaM samprItishcha parasparam |
j~nAtibhiH saha kAryANi na virodhaH katha~nchana || 22||

j~nAtayastArayantIha j~nAtayo majjayanti cha |
suvRRittAstArayantIha durvRRittA majjayanti cha || 23||

suvRRitto bhava rAjendra pANDavAnprati mAnada |
adharShaNIyaH shatrUNAM tairvRRitastvaM bhaviShyasi || 24||

shrImantaM j~nAtimAsAdya yo j~nAtiravasIdati |
digdhahastaM mRRiga iva sa enastasya vindati || 25||

pashchAdapi narashreShTha tava tApo bhaviShyati |
tAnvA hatAnsutAnvApi shrutvA tadanuchintaya || 26||

yena khaTvAM samArUDhaH paritapyeta karmaNA |
AdAveva na tatkuryAdadhruve jIvite sati || 27||

na kashchinnApanayate pumAnanyatra bhArgavAt |
sheShasampratipattistu buddhimatsveva tiShThati || 28||

duryodhanena yadyetatpApaM teShu purA kRRitam |
tvayA tatkulavRRiddhena pratyAneyaM nareshvara || 29||

tA.nstvaM pade pratiShThApya loke vigatakalmaShaH |
bhaviShyasi narashreShTha pUjanIyo manIShiNAm || 30||

suvyAhRRitAni dhIrANAM phalataH pravichintya yaH |
adhyavasyati kAryeShu chiraM yashasi tiShThati || 31||

avRRittiM vinayo hanti hantyanarthaM parAkramaH |
hanti nityaM kShamA krodhamAchAro hantyalakShaNam || 32||

parichChadena kShetreNa veshmanA paricharyayA |
parIkSheta kulaM rAjanbhojanAchChAdanena cha || 33||

yayoshchittena vA chittaM naibhRRitaM naibhRRitena vA |
sameti praj~nayA praj~nA tayormaitrI na jIryate || 34||

durbuddhimakRRitapraj~naM ChannaM kUpaM tRRiNairiva |
vivarjayIta medhAvI tasminmaitrI praNashyati || 35||

avalipteShu mUrkheShu raudrasAhasikeShu cha |
tathaivApetadharmeShu na maitrImAcharedbudhaH || 36||

kRRitaj~naM dhArmikaM satyamakShudraM dRRiDhabhaktikam |
jitendriyaM sthitaM sthityAM mitramatyAgi cheShyate || 37||

indriyANAmanutsargo mRRityunA na vishiShyate |
atyarthaM punarutsargaH sAdayeddaivatAnyapi || 38||

mArdavaM sarvabhUtAnAmanasUyA kShamA dhRRitiH |
AyuShyANi budhAH prAhurmitrANAM chAvimAnanA || 39||

apanItaM sunItena yo.arthaM pratyAninIShate |
matimAsthAya sudRRiDhAM tadakApuruShavratam || 40||

AyatyAM pratikAraj~nastadAtve dRRiDhanishchayaH |
atIte kAryasheShaj~no naro.arthairna prahIyate || 41||

karmaNA manasA vAchA yadabhIkShNaM niShevate |
tadevApaharatyenaM tasmAtkalyANamAcharet || 42||

ma~NgalAlambhanaM yogaH shrutamutthAnamArjavam |
bhUtimetAni kurvanti satAM chAbhIkShNadarshanam || 43||

anirvedaH shriyo mUlaM duHkhanAshe sukhasya cha |
mahAnbhavatyanirviNNaH sukhaM chAtyantamashnute || 44||

nAtaH shrImattaraM ki~nchidanyatpathyatamaM tathA |
prabhaviShNoryathA tAta kShamA sarvatra sarvadA || 45||

kShamedashaktaH sarvasya shaktimAndharmakAraNAt |
arthAnarthau samau yasya tasya nityaM kShamA hitA || 46||

yatsukhaM sevamAno.api dharmArthAbhyAM na hIyate |
kAmaM tadupaseveta na mUDhavratamAcharet || 47||

duHkhArteShu pramatteShu nAstikeShvalaseShu cha |
na shrIrvasatyadAnteShu ye chotsAhavivarjitAH || 48||

Arjavena naraM yuktamArjavAtsavyapatrapam |
ashaktimantaM manyanto dharShayanti kubuddhayaH || 49||

atyAryamatidAtAramatishUramativratam |
praj~nAbhimAninaM chaiva shrIrbhayAnnopasarpati || 50||

agnihotraphalA vedAH shIlavRRittaphalaM shrutam |
ratiputraphalA dArA dattabhuktaphalaM dhanam || 51||

adharmopArjitairarthairyaH karotyaurdhvadehikam |
na sa tasya phalaM pretya bhu~Nkte.arthasya durAgamAt || 52||

kAntAravanadurgeShu kRRichChrAsvApatsu sambhrame |
udyateShu cha shastreShu nAsti sheShavatAM bhayam || 53||

utthAnaM sa.nyamo dAkShyamapramAdo dhRRitiH smRRitiH |
samIkShya cha samArambho viddhi mUlaM bhavasya tat || 54||

tapo balaM tApasAnAM brahma brahmavidAM balam |
hi.nsA balamasAdhUnAM kShamA guNavatAM balam || 55||

aShTau tAnyavrataghnAni Apo mUlaM phalaM payaH |
havirbrAhmaNakAmyA cha gurorvachanamauShadham || 56||

na tatparasya sa.ndadhyAtpratikUlaM yadAtmanaH |
sa~NgraheNaiSha dharmaH syAtkAmAdanyaH pravartate || 57||

akrodhena jayetkrodhamasAdhuM sAdhunA jayet |
jayetkadaryaM dAnena jayetsatyena chAnRRitam || 58||

strIdhUrtake.alase bhIrau chaNDe puruShamAnini |
chaure kRRitaghne vishvAso na kAryo na cha nAstike || 59||

abhivAdanashIlasya nityaM vRRiddhopasevinaH |
chatvAri sampravardhante kIrtirAyuryashobalam || 60||

atikleshena ye.arthAH syurdharmasyAtikrameNa cha |
arervA praNipAtena mA sma teShu manaH kRRithAH || 61||

avidyaH puruShaH shochyaH shochyaM mithunamaprajam |
nirAhArAH prajAH shochyAH shochyaM rAShTramarAjakam || 62||

adhvA jarA dehavatAM parvatAnAM jalaM jarA |
asambhogo jarA strINAM vAkShalyaM manaso jarA || 63||

anAmnAyamalA vedA brAhmaNasyAvrataM malam |
kautUhalamalA sAdhvI vipravAsamalAH striyaH || 64||

suvarNasya malaM rUpyaM rUpyasyApi malaM trapu |
j~neyaM trapumalaM sIsaM sIsasyApi malaM malam || 65||

na svapnena jayennidrAM na kAmena striyaM jayet |
nendhanena jayedagniM na pAnena surAM jayet || 66||

yasya dAnajitaM mitramamitrA yudhi nirjitAH |
annapAnajitA dArAH saphalaM tasya jIvitam || 67||

sahasriNo.api jIvanti jIvanti shatinastathA |
dhRRitarAShTraM vimu~nchechChAM na katha~nchinna jIvyate || 68||

yatpRRithivyAM vrIhiyavaM hiraNyaM pashavaH striyaH |
nAlamekasya tatsarvamiti pashyanna muhyati || 69||

rAjanbhUyo bravImi tvAM putreShu samamAchara |
samatA yadi te rAjansveShu pANDusuteShu cha || 70||

\hrule

\medskip
                  40
\medskip

vidura uvAcha||

yo.abhyarthitaH sadbhirasajjamAnaH  karotyarthaM shaktimahApayitvA |
kShipraM yashastaM samupaiti santamalaM  prasannA hi sukhAya santaH || 1||

mahAntamapyarthamadharmayuktaM  yaH santyajatyanupAkruShTa eva |
sukhaM sa duHkhAnyavamuchya shete  jIrNAM tvachaM sarpa ivAvamuchya || 2||

anRRitaM cha samutkarShe rAjagAmi cha paishunam |
guroshchAlIkanirbandhaH samAni brahmahatyayA || 3||

asUyaikapadaM mRRityurativAdaH shriyo vadhaH |
ashushrUShA tvarA shlAghA vidyAyAH shatravastrayaH || 4||

sukhArthinaH kuto vidyA nAsti vidyArthinaH sukham |
sukhArthI vA tyajedvidyAM vidyArthI vA sukhaM tyajet || 5||

nAgnistRRipyati kAShThAnAM nApagAnAM mahodadhiH |
nAntakaH sarvabhUtAnAM na pu.nsAM vAmalochanA || 6||

AshA dhRRitiM hanti samRRiddhimantakaH  krodhaH shriyaM hanti yashaH kadaryatA |
apAlanaM hanti pashU.nshcha rAja nnekaH kruddho brAhmaNo hanti rAShTram || 7||

ajashcha kA.nsyaM cha rathashcha nityaM  madhvAkarShaH shakuniH shrotriyashcha |
vRRiddho j~nAtiravasanno vayasya  etAni te santu gRRihe sadaiva || 8||

ajokShA chandanaM vINA Adarsho madhusarpiShI |
viShamaudumbaraM sha~NkhaH svarNaM nAbhishcha rochanA || 9||

gRRihe sthApayitavyAni dhanyAni manurabravIt |
devabrAhmaNapUjArthamatithInAM cha bhArata || 10||

idaM cha tvAM sarvaparaM bravImi  puNyaM padaM tAta mahAvishiShTam |
na jAtu kAmAnna bhayAnna lobhA ddharmaM tyajejjIvitasyApi hetoH || 11||

nityo dharmaH sukhaduHkhe tvanitye  nityo jIvo dhAturasya tvanityaH |
tyaktvAnityaM pratitiShThasva nitye  santuShya tvaM toShaparo hi lAbhaH || 12||

mahAbalAnpashya mahAnubhAvA nprashAsya bhUmiM dhanadhAnyapUrNAm |
rAjyAni hitvA vipulA.nshcha bhogA ngatAnnarendrAnvashamantakasya || 13||

mRRitaM putraM duHkhapuShTaM manuShyA  utkShipya rAjansvagRRihAnnirharanti |
taM muktakeshAH karuNaM rudanta shchitAmadhye kAShThamiva kShipanti || 14||

anyo dhanaM pretagatasya bhu~Nkte  vayA.nsi chAgnishcha sharIradhAtUn |
dvAbhyAmayaM saha gachChatyamutra  puNyena pApena cha veShTyamAnaH || 15||

utsRRijya vinivartante j~nAtayaH suhRRidaH sutAH |
agnau prAstaM tu puruShaM karmAnveti svaya~NkRRitam || 16||

asmAllokAdUrdhvamamuShya chAdho  mahattamastiShThati hyandhakAram |
tadvai mahAmohanamindriyANAM  budhyasva mA tvAM pralabheta rAjan || 17||

idaM vachaH shakShyasi chedyathAva nnishamya sarvaM pratipattumevam |
yashaH paraM prApsyasi jIvaloke  bhayaM na chAmutra na cheha te.asti || 18||

AtmA nadI bhArata puNyatIrthA  satyodakA dhRRitikUlA damormiH |
tasyAM snAtaH pUyate puNyakarmA  puNyo hyAtmA nityamambho.ambha eva || 19||

kAmakrodhagrAhavatIM pa~nchendriyajalAM nadIm |
kRRitvA dhRRitimayIM nAvaM janmadurgANi santara || 20||

praj~nAvRRiddhaM dharmavRRiddhaM svabandhuM  vidyAvRRiddhaM vayasA chApi vRRiddham |
kAryAkArye pUjayitvA prasAdya  yaH sampRRichChenna sa muhyetkadAchit || 21||

dhRRityA shishnodaraM rakShetpANipAdaM cha chakShuShA |
chakShuHshrotre cha manasA mano vAchaM cha karmaNA || 22||

nityodakI nityayaj~nopavItI  nityasvAdhyAyI patitAnnavarjI |
RRitaM bruvangurave karma kurva nna brAhmaNashchyavate brahmalokAt || 23||

adhItya vedAnparisa.nstIrya chAgnI niShTvA yaj~naiH pAlayitvA prajAshcha |
gobrAhmaNArthe shastrapUtAntarAtmA  hataH sa~NgrAme kShatriyaH svargameti || 24||

vaishyo.adhItya brAhmaNAnkShatriyA.nshcha  dhanaiH kAle sa.nvibhajyAshritA.nshcha |
tretApUtaM dhUmamAghrAya puNyaM  pretya svarge devasukhAni bhu~Nkte || 25||

brahmakShatraM vaishyavarNaM cha shUdraH  krameNaitAnnyAyataH pUjayAnaH |
tuShTeShveteShvavyatho dagdhapApa styaktvA dehaM svargasukhAni bhu~Nkte || 26||

chAturvarNyasyaiSha dharmastavokto  hetuM chAtra bruvato me nibodha |
kShAtrAddharmAddhIyate pANDuputra staM tvaM rAjanrAjadharme niyu~NkShva || 27||

dhRRitarAShTra uvAcha||

evametadyathA mAM tvamanushAsasi nityadA |
mamApi cha matiH saumya bhavatyevaM yathAttha mAm || 28||

sA tu buddhiH kRRitApyevaM pANDavAnprati me sadA |
duryodhanaM samAsAdya punarviparivartate || 29||

na diShTamabhyatikrAntuM shakyaM martyena kenachit |
diShTameva kRRitaM manye pauruShaM tu nirarthakam || 30||

\hrule

\medskip
                  41
\medskip

dhRRitarAShTra uvAcha||

anuktaM yadi te ki~nchidvAchA vidura vidyate |
tanme shushrUShave brUhi vichitrANi hi bhAShase || 1||

vidura uvAcha||

dhRRitarAShTra kumAro vai yaH purANaH sanAtanaH |
sanatsujAtaH provAcha mRRityurnAstIti bhArata || 2||

sa te guhyAnprakAshA.nshcha sarvAnhRRidayasa.nshrayAn |
pravakShyati mahArAja sarvabuddhimatAM varaH || 3||

dhRRitarAShTra uvAcha||

kiM tvaM na veda tadbhUyo yanme brUyAtsanAtanaH |
tvameva vidura brUhi praj~nAsheSho.asti chettava || 4||

vidura uvAcha||

shUdrayonAvahaM jAto nAto.anyadvaktumutsahe |
kumArasya tu yA buddhirveda tAM shAshvatImaham || 5||

brAhmIM hi yonimApannaH suguhyamapi yo vadet |
na tena garhyo devAnAM tasmAdetadbravImi te || 6||

dhRRitarAShTra uvAcha||

bravIhi vidura tvaM me purANaM taM sanAtanam |
kathametena dehena syAdihaiva samAgamaH || 7||

vaishampAyana uvAcha||

chintayAmAsa vidurastamRRiShiM sa.nshitavratam |
sa cha tachchintitaM j~nAtvA darshayAmAsa bhArata || 8||

sa chainaM pratijagrAha vidhidRRiShTena karmaNA |
sukhopaviShTaM vishrAntamathainaM viduro.abravIt || 9||

bhagavansa.nshayaH kashchiddhRRitarAShTrasya mAnase |
yo na shakyo mayA vaktuM tamasmai vaktumarhasi || 10||

yaM shrutvAyaM manuShyendraH sukhaduHkhAtigo bhavet || 10||

lAbhAlAbhau priyadveShyau yathainaM na jarAntakau |
viShaheranbhayAmarShau kShutpipAse madodbhavau || 11||

aratishchaiva tandrI cha kAmakrodhau kShayodayau || 11||

\hrule

\medskip
              sanatsujAtaparva
                  42
\medskip

vaishampAyana uvAcha||

tato rAjA dhRRitarAShTro manIShI  sampUjya vAkyaM vidureritaM tat |
sanatsujAtaM rahite mahAtmA  paprachCha buddhiM paramAM bubhUShan || 1||

dhRRitarAShTra uvAcha||

sanatsujAta yadIdaM shRRiNomi  mRRityurhi nAstIti tavopadesham |
devAsurA hyAcharanbrahmacharya mamRRityave tatkatarannu satyam || 2||

sanatsujAta uvAcha||

amRRityuH karmaNA kechinmRRityurnAstIti chApare |
shRRiNu me bruvato rAjanyathaitanmA visha~NkithAH || 3||

ubhe satye kShatriyAdyapravRRitte  moho mRRityuH saMmato yaH kavInAm |
pramAdaM vai mRRityumahaM bravImi  sadApramAdamamRRitatvaM bravImi || 4||

pramAdAdvai asurAH parAbhava nnapramAdAdbrahmabhUtA bhavanti |
na vai mRRityurvyAghra ivAtti jantU nna hyasya rUpamupalabhyate ha || 5||

yamaM tveke mRRityumato.anyamAhu rAtmAvasannamamRRitaM brahmacharyam |
pitRRiloke rAjyamanushAsti devaH  shivaH shivAnAmashivo.ashivAnAm || 6||

AsyAdeSha niHsarate narANAM  krodhaH pramAdo moharUpashcha mRRityuH |
te mohitAstadvashe vartamAnA  itaH pretAstatra punaH patanti || 7||

tatastaM devA anu viplavante  ato mRRityurmaraNAkhyAmupaiti |
karmodaye karmaphalAnurAgA statrAnu yAnti na taranti mRRityum || 8||

yo.abhidhyAyannutpatiShNUnnihanyA danAdareNApratibudhyamAnaH |
sa vai mRRityurmRRityurivAtti bhUtvA  evaM vidvAnyo vinihanti kAmAn || 9||

kAmAnusArI puruShaH kAmAnanu vinashyati |
kAmAnvyudasya dhunute yatki~nchitpuruSho rajaH || 10||

tamo.aprakAsho bhUtAnAM narako.ayaM pradRRishyate |
gRRihyanta iva dhAvanti gachChantaH shvabhramunmukhAH || 11||

abhidhyA vai prathamaM hanti chainaM  kAmakrodhau gRRihya chainaM tu pashchAt |
ete bAlAnmRRityave prApayanti  dhIrAstu dhairyeNa taranti mRRityum || 12||

amanyamAnaH kShatriya ki~nchidanya nnAdhIyate tArNa ivAsya vyAghraH |
krodhAllobhAnmohamayAntarAtmA  sa vai mRRityustvachCharIre ya eShaH || 13||

evaM mRRityuM jAyamAnaM viditvA  j~nAne tiShThanna bibhetIha mRRityoH |
vinashyate viShaye tasya mRRityu rmRRityoryathA viShayaM prApya martyaH || 14||

dhRRitarAShTra uvAcha||

ye.asmindharmAnnAcharantIha ke chi ttathA dharmAnkechidihAcharanti |
dharmaH pApena pratihanyate sma  utAho dharmaH pratihanti pApam || 15||

sanatsujAta uvAcha||

ubhayameva tatropabhujyate phalaM  dharmasyaivetarasya cha |
dharmeNAdharmaM praNudatIha vidvA ndharmo balIyAniti tasya viddhi || 16||

dhRRitarAShTra uvAcha||

yAnimAnAhuH svasya dharmasya lokA ndvijAtInAM puNyakRRitAM sanAtanAn |
teShAM parikramAnkathayantastato.anyA nnaitadvidvannaiva kRRitaM cha karma || 17||

sanatsujAta uvAcha||

yeShAM bale na vispardhA bale balavatAmiva |
te brAhmaNA itaH pretya svargaloke prakAshate || 18||

yatra manyeta bhUyiShThaM prAvRRiShIva tRRiNolapam |
annaM pAnaM cha brAhmaNastajjIvannAnusa~njvaret || 19||

yatrAkathayamAnasya prayachChatyashivaM bhayam |
atiriktamivAkurvansa shreyAnnetaro janaH || 20||

yo vAkathayamAnasya AtmAnaM nAnusa~njvaret |
brahmasvaM nopabhu~njedvA tadannaM saMmataM satAm || 21||

yathA svaM vAntamashnAti shvA vai nityamabhUtaye |
evaM te vAntamashnanti svavIryasyopajIvanAt || 22||

nityamaj~nAtacharyA me iti manyeta brAhmaNaH |
j~nAtInAM tu vasanmadhye naiva vidyeta ki~nchana || 23||

ko hyevamantarAtmAnaM brAhmaNo hantumarhati |
tasmAddhi ki~nchitkShatriya brahmAvasati pashyati || 24||

ashrAntaH syAdanAdAnAtsaMmato nirupadravaH |
shiShTo na shiShTavatsa syAdbrAhmaNo brahmavitkaviH || 25||

anADhyA mAnuShe vitte ADhyA vedeShu ye dvijAH |
te durdharShA duShprakampyA vidyAttAnbrahmaNastanum || 26||

sarvAnsviShTakRRito devAnvidyAdya iha kashchana |
na samAno brAhmaNasya yasminprayatate svayam || 27||

yamaprayatamAnaM tu mAnayanti sa mAnitaH |
na mAnyamAno manyeta nAmAnAdabhisa~njvaret || 28||

vidvA.nso mAnayantIha iti manyeta mAnitaH |
adharmaviduSho mUDhA lokashAstravishAradAH || 29||

na mAnyaM mAnayiShyanti iti manyedamAnitaH || 29||

na vai mAnaM cha maunaM cha sahitau charataH sadA |
ayaM hi loko mAnasya asau mAnasya tadviduH || 30||

shrIH sukhasyeha sa.nvAsaH sA chApi paripanthinI |
brAhmI sudurlabhA shrIrhi praj~nAhInena kShatriya || 31||

dvArANi tasyA hi vadanti santo  bahuprakArANi durAvarANi |
satyArjave hrIrdamashauchavidyAH  ShaNmAnamohapratibAdhanAni || 32||

\hrule

\medskip
                  43
\medskip

dhRRitarAShTra uvAcha||

RRicho yajUMShyadhIte yaH sAmavedaM cha yo dvijaH |
pApAni kurvanpApena lipyate na sa lipyate || 1||

sanatsujAta uvAcha||

nainaM sAmAnyRRicho vApi na yajUMShi vichakShaNa |
trAyante karmaNaH pApAnna te mithyA bravImyaham || 2||

na ChandA.nsi vRRijinAttArayanti  mAyAvinaM mAyayA vartamAnam |
nIDaM shakuntA iva jAtapakShA shChandA.nsyenaM prajahatyantakAle || 3||

dhRRitarAShTra uvAcha||

na chedvedA vedavidaM shaktAstrAtuM vichakShaNa |
atha kasmAtpralApo.ayaM brAhmaNAnAM sanAtanaH || 4||

sanatsujAta uvAcha||

asmi.Nlloke tapastaptaM phalamanyatra dRRishyate |
brAhmaNAnAmime lokA RRiddhe tapasi sa.nyatAH || 5||

dhRRitarAShTra uvAcha||

kathaM samRRiddhamapyRRiddhaM tapo bhavati kevalam |
sanatsujAta tadbrUhi yathA vidyAma tadvayam || 6||

sanatsujAta uvAcha||

krodhAdayo dvAdasha yasya doShA stathA nRRisha.nsAdi ShaDatra rAjan |
dharmAdayo dvAdasha chAtatAnAH  shAstre guNA ye viditA dvijAnAm || 7||

krodhaH kAmo lobhamohau vivitsA kRRipAsUyA mAnashokau spRRihA cha |
IrShyA jugupsA cha manuShyadoShA  varjyAH sadA dvAdashaite nareNa || 8||

ekaikamete rAjendra manuShyAnparyupAsate |
lipsamAno.antaraM teShAM mRRigANAmiva lubdhakaH || 9||

vikatthanaH spRRihayAlurmanasvI  bibhratkopaM chapalo.arakShaNashcha |
ete prAptAH ShaNnarAnpApadharmA nprakurvate nota santaH sudurge || 10||

sambhogasa.nviddviShamedhamAno  dattAnutApI kRRipaNo.abalIyAn |
vargaprasha.nsI vanitAsu dveShTA  ete.apare sapta nRRisha.nsadharmAH || 11||

dharmashcha satyaM cha damastapashcha  amAtsaryaM hrIstitikShAnasUyA |
yaj~nashcha dAnaM cha dhRRitiH shrutaM cha  mahAvratA dvAdasha brAhmaNasya || 12||

yastvetebhyaH pravaseddvAdashebhyaH  sarvAmapImAM pRRithivIM prashiShyAt |
tribhirdvAbhyAmekato vA vishiShTo  nAsya svamastIti sa veditavyaH || 13||

damastyAgo.apramAdashcha eteShvamRRitamAhitam |
tAni satyamukhAnyAhurbrAhmaNA ye manIShiNaH || 14||

damo.aShTAdashadoShaH syAtpratikUlaM kRRitAkRRite |
anRRitaM chAbhyasUyA cha kAmArthau cha tathA spRRihA || 15||

krodhaH shokastathA tRRiShNA lobhaH paishunyameva cha |
matsarashcha vivitsA cha paritApastathA ratiH || 16||

apasmAraH sAtivAdastathA sambhAvanAtmani |
etairvimukto doShairyaH sa damaH sadbhiruchyate || 17||

shreyA.nstu ShaDvidhastyAgaH priyaM prApya na hRRiShyati |
apriye tu samutpanne vyathAM jAtu na chArchChati || 18||

iShTAndArA.nshcha putrA.nshcha na chAnyaM yadvacho bhavet |
arhate yAchamAnAya pradeyaM tadvacho bhavet || 19||

apyavAchyaM vadatyeva sa tRRitIyo guNaH smRRitaH || 19||

tyaktairdravyairyo bhavati nopayu~Nkte cha kAmataH |
na cha karmasu taddhInaH shiShyabuddhirnaro yathA || 20||

sarvaireva guNairyukto dravyavAnapi yo bhavet || 20||

apramAdo.aShTadoShaH syAttAndoShAnparivarjayet |
indriyebhyashcha pa~nchabhyo manasashchaiva bhArata || 21||

atItAnAgatebhyashcha mukto hyetaiH sukhI bhavet || 21||

doShairetairvimuktaM tu guNairetaiH samanvitam |
etatsamRRiddhamapyRRiddhaM tapo bhavati kevalam || 22||

yanmAM pRRichChasi rAjendra kiM bhUyaH shrotumichChasi || 22||

dhRRitarAShTra uvAcha||

AkhyAnapa~nchamairvedairbhUyiShThaM kathyate janaH |
tathaivAnye chaturvedAstrivedAshcha tathApare || 23||

dvivedAshchaikavedAshcha anRRichashcha tathApare |
teShAM tu katamaH sa syAdyamahaM veda brAhmaNam || 24||

sanatsujAta uvAcha||

ekasya vedasyAj~nAnAdvedAste bahavo.abhavan |
satyasyaikasya rAjendra satye kashchidavasthitaH || 25||

evaM vedamanutsAdya praj~nAM mahati kurvate || 25||

dAnamadhyayanaM yaj~no lobhAdetatpravartate |
satyAtprachyavamAnAnAM sa~Nkalpo vitatho bhavet || 26||

tato yaj~naH pratAyeta satyasyaivAvadhAraNAt |
manasAnyasya bhavati vAchAnyasyota karmaNA || 27||

sa~NkalpasiddhaH puruShaH sa~NkalpAnadhitiShThati || 27||

anaibhRRityena vai tasya dIkShitavratamAcharet |
nAmaitaddhAtunirvRRittaM satyameva satAM param || 28||

j~nAnaM vai nAma pratyakShaM parokShaM jAyate tapaH || 28||

vidyAdbahu paThantaM tu bahupAThIti brAhmaNam |
tasmAtkShatriya mA ma.nsthA jalpitenaiva brAhmaNam || 29||

ya eva satyAnnApaiti sa j~neyo brAhmaNastvayA || 29||

ChandA.nsi nAma kShatriya tAnyatharvA  jagau purastAdRRiShisarga eShaH |
Chandovidaste ya u tAnadhItya  na vedyavedasya vidurna vedyam || 30||

na vedAnAM veditA kashchidasti  kashchidvedAnbudhyate vApi rAjan |
yo veda vedAnna sa veda vedyaM  satye sthito yastu sa veda vedyam || 31||

abhijAnAmi brAhmaNamAkhyAtAraM vichakShaNam |
yashChinnavichikitsaH sannAchaShTe sarvasa.nshayAn || 32||

tasya paryeShaNaM gachChetprAchInaM nota dakShiNam |
nArvAchInaM kutastirya~NnAdishaM tu katha~nchana || 33||

tUShNImbhUta upAsIta na cheShTenmanasA api |
abhyAvarteta brahmAsya antarAtmani vai shritam || 34||

maunAddhi sa munirbhavati nAraNyavasanAnmuniH |
akSharaM tattu yo veda sa muniH shreShTha uchyate || 35||

sarvArthAnAM vyAkaraNAdvaiyAkaraNa uchyate |
pratyakShadarshI lokAnAM sarvadarshI bhavennaraH || 36||

satye vai brAhmaNastiShThanbrahma pashyati kShatriya |
vedAnAM chAnupUrvyeNa etadvidvanbravImi te || 37||

\hrule

\medskip
                  44
\medskip

dhRRitarAShTra uvAcha||

sanatsujAta yadimAM parArthAM  brAhmIM vAchaM pravadasi vishvarUpAm |
parAM hi kAmeShu sudurlabhAM kathAM  tadbrUhi me vAkyametatkumAra || 1||

sanatsujAta uvAcha||

naitadbrahma tvaramANena labhyaM  yanmAM pRRichChasyabhihRRiShyasyatIva |
avyaktavidyAmabhidhAsye purANIM  buddhyA cha teShAM brahmacharyeNa siddhAm || 2||

dhRRitarAShTra uvAcha||

avyaktavidyAmiti yatsanAtanIM  bravIShi tvaM brahmacharyeNa siddhAm |
anArabhyA vasatIhArya kAle  kathaM brAhmaNyamamRRitatvaM labheta || 3||

sanatsujAta uvAcha||

ye.asmi.Nlloke vijayantIha kAmA nbrAhmIM sthitimanutitikShamANAH |
ta AtmAnaM nirharantIha dehA nmu~njAdiShIkAmiva sattvasa.nsthAH || 4||

sharIrametau kurutaH pitA mAtA cha bhArata |
AchAryashAstA yA jAtiH sA satyA sAjarAmarA || 5||

AchAryayonimiha ye pravishya  bhUtvA garbhaM brahmacharyaM charanti |
ihaiva te shAstrakArA bhavanti  prahAya dehaM paramaM yAnti yogam || 6||

ya AvRRiNotyavitathena karNA vRRitaM kurvannamRRitaM samprayachChan |
taM manyeta pitaraM mAtaraM cha  tasmai na druhyetkRRitamasya jAnan || 7||

guruM shiShyo nityamabhimanyamAnaH  svAdhyAyamichChechChuchirapramattaH |
mAnaM na kuryAnna dadhIta roSha meSha prathamo brahmacharyasya pAdaH || 8||

AchAryasya priyaM kuryAtprANairapi dhanairapi |
karmaNA manasA vAchA dvitIyaH pAda uchyate || 9||

samA gurau yathA vRRittirgurupatnyAM tathA bhavet |
yathoktakArI priyakRRittRRitIyaH pAda uchyate || 10||

nAchAryAyehopakRRitvA pravAdaM  prAj~naH kurvIta naitadahaM karomi |
itIva manyeta na bhAShayeta  sa vai chaturtho brahmacharyasya pAdaH || 11||

evaM vasantaM yadupaplaveddhana mAchAryAya tadanuprayachChet |
satAM vRRittiM bahuguNAmevameti  guroH putre bhavati cha vRRittireShA || 12||

evaM vasansarvato vardhatIha  bahUnputrA.Nllabhate cha pratiShThAm |
varShanti chAsmai pradisho dishashcha  vasantyasminbrahmacharye janAshcha || 13||

etena brahmacharyeNa devA devatvamApnuvan |
RRiShayashcha mahAbhAgA brahmalokaM manIShiNaH || 14||

gandharvANAmanenaiva rUpamapsarasAmabhUt |
etena brahmacharyeNa sUryo ahnAya jAyate || 15||

ya AshayetpATayechchApi rAja nsarvaM sharIraM tapasA tapyamAnaH |
etenAsau bAlyamatyeti vidvA nmRRityuM tathA rodhayatyantakAle || 16||

antavantaH kShatriya te jayanti  lokA~njanAH karmaNA nirmitena |
brahmaiva vidvA.nstena abhyeti sarvaM  nAnyaH panthA ayanAya vidyate || 17||

dhRRitarAShTra uvAcha||

AbhAti shuklamiva lohitamiva  atho kRRiShNamathA~njanaM kAdravaM vA |
tadbrAhmaNaH pashyati yo.atra vidvA nkatha.nrUpaM tadamRRitamakSharaM padam || 18||

sanatsujAta uvAcha||

nAbhAti shuklamiva lohitamiva  atho kRRiShNamAyasamarkavarNam |
na pRRithivyAM tiShThati nAntarikShe  naitatsamudre salilaM bibharti || 19||

na tArakAsu na cha vidyudAshritaM  na chAbhreShu dRRishyate rUpamasya |
na chApi vAyau na cha devatAsu  na tachchandre dRRishyate nota sUrye || 20||

naivarkShu tanna yajuHShu nApyatharvasu  na chaiva dRRishyatyamaleShu sAmasu |
rathantare bArhate chApi rAja nmahAvrate naiva dRRishyeddhruvaM tat || 21||

apAraNIyaM tamasaH parastA ttadantako.apyeti vinAshakAle |
aNIyarUpaM kShuradhArayA ta nmahachcha rUpaM tvapi parvatebhyaH || 22||

sA pratiShThA tadamRRitaM lokAstadbrahma tadyashaH |
bhUtAni jaj~nire tasmAtpralayaM yAnti tatra cha || 23||

anAmayaM tanmahadudyataM yasho  vAcho vikArAnkavayo vadanti |
tasmi~njagatsarvamidaM pratiShThitaM  ye tadviduramRRitAste bhavanti || 24||

\hrule

\medskip
                  45
\medskip

sanatsujAta uvAcha||

yattachChukraM mahajjyotirdIpyamAnaM mahadyashaH |
tadvai devA upAsante yasmAdarko virAjate || 1||

yoginastaM prapashyanti bhagavantaM sanAtanam || 1||

shukrAdbrahma prabhavati brahma shukreNa vardhate |
tachChukraM jyotiShAM madhye.ataptaM tapati tApanam || 2||

yoginastaM prapashyanti bhagavantaM sanAtanam || 2||

Apo.atha adbhyaH salilasya madhye  ubhau devau shishriyAte.antarikShe |
sa sadhrIchIH sa viShUchIrvasAnA  ubhe bibharti pRRithivIM divaM cha || 3||

yoginastaM prapashyanti bhagavantaM sanAtanam || 3||

ubhau cha devau pRRithivIM divaM cha  dishashcha shukraM bhuvanaM bibharti |
tasmAddishaH saritashcha sravanti  tasmAtsamudrA vihitA mahAntaH || 4||

yoginastaM prapashyanti bhagavantaM sanAtanam || 4||

chakre rathasya tiShThantaM dhruvasyAvyayakarmaNaH |
ketumantaM vahantyashvAstaM divyamajaraM divi || 5||

yoginastaM prapashyanti bhagavantaM sanAtanam || 5||

na sAdRRishye tiShThati rUpamasya  na chakShuShA pashyati kashchidenam |
manIShayAtho manasA hRRidA cha  ya evaM viduramRRitAste bhavanti || 6||

yoginastaM prapashyanti bhagavantaM sanAtanam || 6||

dvAdashapUgAM saritaM devarakShitam |
madhu IshantastadA sa~ncharanti ghoram || 7||

yoginastaM prapashyanti bhagavantaM sanAtanam || 7||

tadardhamAsaM pibati sa~nchitya bhramaro madhu |
IshAnaH sarvabhUteShu havirbhUtamakalpayat || 8||

yoginastaM prapashyanti bhagavantaM sanAtanam || 8||

hiraNyaparNamashvatthamabhipatya apakShakAH |
te tatra pakShiNo bhUtvA prapatanti yathAdisham || 9||

yoginastaM prapashyanti bhagavantaM sanAtanam || 9||

pUrNAtpUrNAnyuddharanti pUrNAtpUrNAni chakrire |
haranti pUrNAtpUrNAni pUrNamevAvashiShyate || 10||

yoginastaM prapashyanti bhagavantaM sanAtanam || 10||

tasmAdvai vAyurAyAtastasmi.nshcha prayataH sadA |
tasmAdagnishcha somashcha tasmi.nshcha prANa AtataH || 11||

sarvameva tato vidyAttattadvaktuM na shaknumaH |
yoginastaM prapashyanti bhagavantaM sanAtanam || 12||

apAnaM girati prANaH prANaM girati chandramAH |
Adityo girate chandramAdityaM girate paraH || 13||

yoginastaM prapashyanti bhagavantaM sanAtanam || 13||

ekaM pAdaM notkShipati salilAddha.nsa uchcharan |
taM chetsatatamRRitvijaM na mRRityurnAmRRitaM bhavet || 14||

yoginastaM prapashyanti bhagavantaM sanAtanam || 14||

evaM devo mahAtmA sa pAvakaM puruSho giran |
yo vai taM puruShaM veda tasyehAtmA na riShyate || 15||

yoginastaM prapashyanti bhagavantaM sanAtanam || 15||

yaH sahasraM sahasrANAM pakShAnsantatya sampatet |
madhyame madhya AgachChedapi chetsyAnmanojavaH || 16||

yoginastaM prapashyanti bhagavantaM sanAtanam || 16||

na darshane tiShThati rUpamasya  pashyanti chainaM suvishuddhasattvAH |
hito manIShI manasAbhipashye dye taM shrayeyuramRRitAste bhavanti || 17||

yoginastaM prapashyanti bhagavantaM sanAtanam || 17||

gUhanti sarpA iva gahvarANi  svashikShayA svena vRRittena martyAH |
teShu pramuhyanti janA vimUDhA  yathAdhvAnaM mohayante bhayAya || 18||

yoginastaM prapashyanti bhagavantaM sanAtanam || 18||

sadA sadAsatkRRitaH syAnna mRRityuramRRitaM kutaH |
satyAnRRite satyasamAnabandhane  satashcha yonirasatashchaika eva || 19||

yoginastaM prapashyanti bhagavantaM sanAtanam || 19||

na sAdhunA nota asAdhunA vA  samAnametaddRRishyate mAnuSheShu |
samAnametadamRRitasya vidyA deva.nyukto madhu tadvai parIpset || 20||

yoginastaM prapashyanti bhagavantaM sanAtanam || 20||

nAsyAtivAdA hRRidayaM tApayanti  nAnadhItaM nAhutamagnihotram |
mano brAhmIM laghutAmAdadhIta  praj~nAnamasya nAma dhIrA labhante || 21||

yoginastaM prapashyanti bhagavantaM sanAtanam || 21||

evaM yaH sarvabhUteShu AtmAnamanupashyati |
anyatrAnyatra yukteShu kiM sa shochettataH param || 22||

yathodapAne mahati sarvataH samplutodake |
evaM sarveShu vedeShu brAhmaNasya vijAnataH || 23||

a~NguShThamAtraH puruSho mahAtmA  na dRRishyate.asau hRRidaye niviShTaH |
ajashcharo divArAtramatandritashcha  sa taM matvA kavirAste prasannaH || 24||

ahamevAsmi vo mAtA pitA putro.asmyahaM punaH |
AtmAhamapi sarvasya yachcha nAsti yadasti cha || 25||

pitAmaho.asmi sthaviraH pitA putrashcha bhArata |
mamaiva yUyamAtmasthA na me yUyaM na vo.apyaham || 26||

Atmaiva sthAnaM mama janma chAtmA  vedaprokto.ahamajarapratiShThaH || 27||
aNoraNIyAnsumanAH sarvabhUteShu jAgRRimi |
pitaraM sarvabhUtAnAM puShkare nihitaM viduH || 28||

\hrule

\medskip
              yAnasa.ndhiparva
                  46
\medskip

vaishampAyana uvAcha||

evaM sanatsujAtena vidureNa cha dhImatA |
sArdhaM kathayato rAj~naH sA vyatIyAya sharvarI || 1||

tasyAM rajanyAM vyuShTAyAM rAjAnaH sarva eva te |
sabhAmAvivishurhRRiShTAH sUtasyopadidRRikShayA || 2||

shushrUShamANAH pArthAnAM vacho dharmArthasaMhitam |
dhRRitarAShTramukhAH sarve yayU rAjasabhAM shubhAm || 3||

sudhAvadAtAM vistIrNAM kanakAjirabhUShitAm |
chandraprabhAM suruchirAM siktAM paramavAriNA || 4||

ruchirairAsanaiH stIrNAM kA~nchanairdAravairapi |
ashmasAramayairdAntaiH svAstIrNaiH sottarachChadaiH || 5||

bhIShmo droNaH kRRipaH shalyaH kRRitavarmA jayadrathaH |
ashvatthAmA vikarNashcha somadattashcha bAhlikaH || 6||

vidurashcha mahAprAj~no yuyutsushcha mahArathaH |
sarve cha sahitAH shUrAH pArthivA bharatarShabha || 7||

dhRRitarAShTraM puraskRRitya vivishustAM sabhAM shubhAm || 7||

duHshAsanashchitrasenaH shakunishchApi saubalaH |
durmukho duHsahaH karNa ulUko.atha vivi.nshatiH || 8||

kururAjaM puraskRRitya duryodhanamamarShaNam |
vivishustAM sabhAM rAjansurAH shakrasado yathA || 9||

AvishadbhistadA rAja~nshUraiH parighabAhubhiH |
shushubhe sA sabhA rAjansiMhairiva girerguhA || 10||

te pravishya maheShvAsAH sabhAM samitishobhanAH |
AsanAni mahArhANi bhejire sUryavarchasaH || 11||

AsanastheShu sarveShu teShu rAjasu bhArata |
dvAHstho nivedayAmAsa sUtaputramupasthitam || 12||

ayaM sa ratha AyAti yo.ayAsItpANDavAnprati |
dUto nastUrNamAyAtaH saindhavaiH sAdhuvAhibhiH || 13||

upayAya tu sa kShipraM rathAtpraskandya kuNDalI |
pravivesha sabhAM pUrNAM mahIpAlairmahAtmabhiH || 14||

sa~njaya uvAcha||

prApto.asmi pANDavAngatvA tadvijAnIta kauravAH |
yathAvayaH kurUnsarvAnpratinandanti pANDavAH || 15||

abhivAdayanti vRRiddhA.nshcha vayasyA.nshcha vayasyavat |
yUnashchAbhyavadanpArthAH pratipUjya yathAvayaH || 16||

yathAhaM dhRRitarAShTreNa shiShTaH pUrvamito gataH |
abruvaM pANDavAngatvA tannibodhata pArthivAH || 17||

\hrule

\medskip
                  47
\medskip

dhRRitarAShTra uvAcha||

pRRichChAmi tvAM sa~njaya rAjamadhye  kimabravIdvAkyamadInasattvaH |
dhana~njayastAta yudhAM praNetA  durAtmanAM jIvitachChinmahAtmA || 1||

sa~njaya uvAcha||

duryodhano vAchamimAM shRRiNotu  yadabravIdarjuno yotsyamAnaH |
yudhiShThirasyAnumate mahAtmA  dhana~njayaH shRRiNvataH keshavasya || 2||

anvatrasto bAhuvIryaM vidAna  upahvare vAsudevasya dhIraH |
avochanmAM yotsyamAnaH kirITI  madhye brUyA dhArtarAShTraM kurUNAm || 3||

ye vai rAjAnaH pANDavAyodhanAya  samAnItAH shRRiNvatAM chApi teShAm |
yathA samagraM vachanaM mayoktaM  sahAmAtyaM shrAvayethA nRRipaM tam || 4||

yathA nUnaM devarAjasya devAH  shushrUShante vajrahastasya sarve |
tathAshRRiNvanpANDavAH sRRi~njayAshcha  kirITinA vAchamuktAM samarthAm || 5||

ityabravIdarjuno yotsyamAno  gANDIvadhanvA lohitapadmanetraH |
na chedrAjyaM mu~nchati dhArtarAShTro  yudhiShThirasyAjamIDhasya rAj~naH || 6||

asti nUnaM karma kRRitaM purastA danirviShTaM pApakaM dhArtarAShTraiH || 6||

yeShAM yuddhaM bhImasenArjunAbhyAM  tathAshvibhyAM vAsudevena chaiva |
shaineyena dhruvamAttAyudhena  dhRRiShTadyumnenAtha shikhaNDinA cha || 7||

yudhiShThireNendrakalpena chaiva  yo.apadhyAnAnnirdahedgAM divaM cha || 7||

taishchedyuddhaM manyate dhArtarAShTro  nirvRRitto.arthaH sakalaH pANDavAnAm |
mA tatkArShIH pANDavArthAya heto rupaihi yuddhaM yadi manyase tvam || 8||

yAM tAM vane duHkhashayyAmuvAsa  pravrAjitaH pANDavo dharmachArI |
AshiShyate duHkhatarAmanarthA mantyAM shayyAM dhArtarAShTraH parAsuH || 9||

hriyA j~nAnena tapasA damena  krodhenAtho dharmaguptyA dhanena |
anyAyavRRittaH kurupANDaveyA nadhyAtiShThaddhArtarAShTro durAtmA || 10||

mAyopadhaH praNidhAnArjavAbhyAM  tapodamAbhyAM dharmaguptyA balena |
satyaM bruvanprItiyuktyAnRRitena  titikShamANaH klishyamAno.ativelam || 11||

yadA jyeShThaH pANDavaH sa.nshitAtmA  krodhaM yattaM varShapUgAnsughoram |
avasraShTA kuruShUdvRRittachetA stadA yuddhaM dhArtarAShTro.anvatapsyat || 12||

kRRiShNavartmeva jvalitaH samiddho  yathA dahetkakShamagnirnidAghe |
evaM dagdhA dhArtarAShTrasya senAM  yudhiShThiraH krodhadIpto.anuvIkShya || 13||

yadA draShTA bhImasenaM raNasthaM  gadAhastaM krodhaviShaM vamantam |
durmarShaNaM pANDavaM bhImavegaM  tadA yuddhaM dhArtarAShTro.anvatapsyat || 14||

mahAsiMho gAva iva pravishya  gadApANirdhArtarAShTrAnupetya |
yadA bhImo bhImarUpo nihantA  tadA yuddhaM dhArtarAShTro.anvatapsyat || 15||

mahAbhaye vItabhayaH kRRitAstraH  samAgame shatrubalAvamardI |
sakRRidrathena pratiyAdrathaughA npadAtisa~NghAngadayAbhinighnan || 16||

sainyAnanekA.nstarasA vimRRidna nyadA kSheptA dhArtarAShTrasya sainyam |
ChindanvanaM parashuneva shUra stadA yuddhaM dhArtarAShTro.anvatapsyat || 17||

tRRiNaprAyaM jvalaneneva dagdhaM  grAmaM yathA dhArtarAShTraH samIkShya |
pakvaM sasyaM vaidyuteneva dagdhaM  parAsiktaM vipulaM svaM balaugham || 18||

hatapravIraM vimukhaM bhayArtaM  parA~NmukhaM prAyasho.adhRRiShTayodham |
shastrArchiShA bhImasenena dagdhaM  tadA yuddhaM dhArtarAShTro.anvatapsyat || 19||

upAsa~NgAduddharandakShiNena  paraHshatAnnakulashchitrayodhI |
yadA rathAgryo rathinaH prachetA  tadA yuddhaM dhArtarAShTro.anvatapsyat || 20||

sukhochito duHkhashayyAM vaneShu  dIrghaM kAlaM nakulo yAmasheta |
AshIviShaH kruddha iva shvasanbhRRishaM  tadA yuddhaM dhArtarAShTro.anvatapsyat || 21||

tyaktAtmAnaH pArthivAyodhanAya  samAdiShTA dharmarAjena vIrAH |
rathaiH shubhraiH sainyamabhidravanto  dRRiShTvA pashchAttapsyate dhArtarAShTraH || 22||

shishUnkRRitAstrAnashishuprakAshA nyadA draShTA kauravaH pa~ncha shUrAn |
tyaktvA prANAnkekayAnAdravanta stadA yuddhaM dhArtarAShTro.anvatapsyat || 23||

yadA gatodvAhamakUjanAkShaM  suvarNatAraM rathamAtatAyI |
dAntairyuktaM sahadevo.adhirUDhaH  shirA.nsi rAj~nAM kShepsyate mArgaNaughaiH || 24||

mahAbhaye sampravRRitte rathasthaM  vivartamAnaM samare kRRitAstram |
sarvAM dishaM sampatantaM samIkShya  tadA yuddhaM dhArtarAShTro.anvatapsyat || 25||

hrIniShedho nipuNaH satyavAdI  mahAbalaH sarvadharmopapannaH |
gAndhArimArchCha.nstumule kShiprakArI  kSheptA janAnsahadevastarasvI || 26||

yadA draShTA draupadeyAnmaheShU ~nshUrAnkRRitAstrAnrathayuddhakovidAn |
AshIviShAnghoraviShAnivAyata stadA yuddhaM dhArtarAShTro.anvatapsyat || 27||

yadAbhimanyuH paravIraghAtI  sharaiH parAnmegha ivAbhivarShan |
vigAhitA kRRiShNasamaH kRRitAstra stadA yuddhaM dhArtarAShTro.anvatapsyat || 28||

yadA draShTA bAlamabAlavIryaM  dviShachchamUM mRRityumivApatantam |
saubhadramindrapratimaM kRRitAstraM  tadA yuddhaM dhArtarAShTro.anvatapsyat || 29||

prabhadrakAH shIghratarA yuvAno  vishAradAH siMhasamAnavIryAH |
yadA kSheptAro dhArtarAShTrAnsasainyAM stadA yuddhaM dhArtarAShTro.anvatapsyat || 30||

vRRiddhau virATadrupadau mahArathau  pRRithakchamUbhyAmabhivartamAnau |
yadA draShTArau dhArtarAShTrAnsasainyAM stadA yuddhaM dhArtarAShTro.anvatapsyat || 31||

yadA kRRitAstro drupadaH prachinva ~nshirA.nsi yUnAM samare rathasthaH |
kruddhaH sharaishChetsyati chApamuktai stadA yuddhaM dhArtarAShTro.anvatapsyat || 32||

yadA virATaH paravIraghAtI  marmAntare shatruchamUM praveShTA |
matsyaiH sArdhamanRRisha.nsarUpai stadA yuddhaM dhArtarAShTro.anvatapsyat || 33||

jyeShThaM mAtsyAnAmanRRisha.nsarUpaM  virATaputraM rathinaM purastAt |
yadA draShTA da.nshitaM pANDavArthe  tadA yuddhaM dhArtarAShTro.anvatapsyat || 34||

raNe hate kauravANAM pravIre  shikhaNDinA sattame shantanUje |
na jAtu naH shatravo dhArayeyu rasa.nshayaM satyametadbravImi || 35||

yadA shikhaNDI rathinaH prachinva nbhIShmaM rathenAbhiyAtA varUthI |
divyairhayairavamRRidnanrathaughAM stadA yuddhaM dhArtarAShTro.anvatapsyat || 36||

yadA draShTA sRRi~njayAnAmanIke  dhRRiShTadyumnaM pramukhe rochamAnam |
astraM yasmai guhyamuvAcha dhImA ndroNastadA tapsyati dhArtarAShTraH || 37||

yadA sa senApatiraprameyaH  parAbhavanniShubhirdhArtarAShTrAn |
droNaM raNe shatrusaho.abhiyAtA  tadA yuddhaM dhArtarAShTro.anvatapsyat || 38||

hrImAnmanIShI balavAnmanasvI  sa lakShmIvAnsomakAnAM prabarhaH |
na jAtu taM shatravo.anye sahera nyeShAM sa syAdagraNIrvRRiShNisiMhaH || 39||

brUyAchcha mA pravRRiNIShveti loke  yuddhe.advitIyaM sachivaM rathastham |
shinernaptAraM pravRRiNIma sAtyakiM  mahAbalaM vItabhayaM kRRitAstram || 40||

yadA shinInAmadhipo mayoktaH  sharaiH parAnmegha iva pravarShan |
prachChAdayiShya~nsharajAlena yodhAM stadA yuddhaM dhArtarAShTro.anvatapsyat || 41||

yadA dhRRitiM kurute yotsyamAnaH  sa dIrghabAhurdRRiDhadhanvA mahAtmA |
siMhasyeva gandhamAghrAya gAvaH  sa.nveShTante shatravo.asmAdyathAgneH || 42||

sa dIrghabAhurdRRiDhadhanvA mahAtmA  bhindyAdgirInsaMharetsarvalokAn |
astre kRRitI nipuNaH kShiprahasto  divi sthitaH sUrya ivAbhibhAti || 43||

chitraH sUkShmaH sukRRito yAdavasya  astre yogo vRRiShNisiMhasya bhUyAn |
yathAvidhaM yogamAhuH prashastaM  sarvairguNaiH sAtyakistairupetaH || 44||

hiraNmayaM shvetahayaishchaturbhi ryadA yuktaM syandanaM mAdhavasya |
draShTA yuddhe sAtyakervai suyodhana stadA tapsyatyakRRitAtmA sa mandaH || 45||

yadA rathaM hemamaNiprakAshaM  shvetAshvayuktaM vAnaraketumugram |
draShTA raNe sa.nyataM keshavena  tadA tapsyatyakRRitAtmA sa mandaH || 46||

yadA maurvyAstalaniShpeShamugraM  mahAshabdaM vajraniShpeShatulyam |
vidhUyamAnasya mahAraNe mayA  gANDIvasya shroShyati mandabuddhiH || 47||

tadA mUDho dhRRitarAShTrasya putra staptA yuddhe durmatirduHsahAyaH |
dRRiShTvA sainyaM bANavarShAndhakAraM  prabhajyantaM gokulavadraNAgre || 48||

balAhakAduchcharantIva vidyu tsahasraghnI dviShatAM sa~NgameShu |
asthichChido marmabhido vamechCharAM stadA yuddhaM dhArtarAShTro.anvatapsyat || 49||

yadA draShTA jyAmukhAdbANasa~NghA ngANDIvamuktAnpatataH shitAgrAn |
nAgAnhayAnvarmiNashchAdadAnAM stadA yuddhaM dhArtarAShTro.anvatapsyat || 50||

yadA mandaH parabANAnvimuktA nmameShubhirhriyamANAnpratIpam |
tiryagvidvA.nshChidyamAnAnkShuraprai stadA yuddhaM dhArtarAShTro.anvatapsyat || 51||

yadA vipAThA madbhujavipramuktA  dvijAH phalAnIva mahIruhAgrAt |
prachChettAra uttamA~NgAni yUnAM  tadA yuddhaM dhArtarAShTro.anvatapsyat || 52||

yadA draShTA patataH syandanebhyo  mahAgajebhyo.ashvagatA.nshcha yodhAn |
sharairhatAnpAtitA.nshchaiva ra~Nge  tadA yuddhaM dhArtarAShTro.anvatapsyat || 53||

padAtisa~NghAnrathasa~NghAnsamantA dvyAttAnanaH kAla ivAtateShuH |
praNotsyAmi jvalitairbANavarShaiH  shatrU.nstadA tapsyati mandabuddhiH || 54||

sarvA dishaH sampatatA rathena  rajodhvastaM gANDivenApakRRittam |
yadA draShTA svabalaM sampramUDhaM  tadA pashchAttapsyati mandabuddhiH || 55||

kA.ndigbhUtaM ChinnagAtraM visa~nj~naM  duryodhano drakShyati sarvasainyam |
hatAshvavIrAgryanarendranAgaM  pipAsitaM shrAntapatraM bhayArtam || 56||

ArtasvaraM hanyamAnaM hataM cha  vikIrNakeshAsthikapAlasa~Ngham |
prajApateH karma yathArdhaniShThitaM  tadA dRRiShTvA tapsyate mandabuddhiH || 57||

yadA rathe gANDivaM vAsudevaM  divyaM sha~NkhaM pA~nchajanyaM hayA.nshcha |
tUNAvakShayyau devadattaM cha mAM cha  draShTA yuddhe dhArtarAShTraH sametAn || 58||

udvartayandasyusa~NghAnsametA npravartayanyugamanyadyugAnte |
yadA dhakShyAmyagnivatkauraveyAM stadA taptA dhRRitarAShTraH saputraH || 59||

sahabhrAtA sahaputraH sasainyo  bhraShTaishvaryaH krodhavasho.alpachetAH |
darpasyAnte vihite vepamAnaH  pashchAnmandastapsyati dhArtarAShTraH || 60||

pUrvAhNe mAM kRRitajapyaM kadA chi dvipraH provAchodakAnte manoj~nam |
kartavyaM te duShkaraM karma pArtha  yoddhavyaM te shatrubhiH savyasAchin || 61||

indro vA te harivAnvajrahastaH  purastAdyAtu samare.arInvinighnan |
sugrIvayuktena rathena vA te  pashchAtkRRiShNo rakShatu vAsudevaH || 62||

vavre chAhaM vajrahastAnmahendrA dasminyuddhe vAsudevaM sahAyam |
sa me labdho dasyuvadhAya kRRiShNo  manye chaitadvihitaM daivatairme || 63||

ayudhyamAno manasApi yasya  jayaM kRRiShNaH puruShasyAbhinandet |
dhruvaM sarvAnso.abhyatIyAdamitrA nsendrAndevAnmAnuShe nAsti chintA || 64||

sa bAhubhyAM sAgaramuttitIrShe nmahodadhiM salilasyAprameyam |
tejasvinaM kRRiShNamatyantashUraM  yuddhena yo vAsudevaM jigIShet || 65||

giriM ya ichCheta talena bhettuM  shilochchayaM shvetamatipramANam |
tasyaiva pANiH sanakho vishIrye nna chApi ki~nchitsa girestu kuryAt || 66||

agniM samiddhaM shamayedbhujAbhyAM  chandraM cha sUryaM cha nivArayeta |
hareddevAnAmamRRitaM prasahya  yuddhena yo vAsudevaM jigIShet || 67||

yo rukmiNImekarathena bhojyA mutsAdya rAj~nAM viShayaM prasahya |
uvAha bhAryAM yashasA jvalantIM  yasyAM jaj~ne raukmiNeyo mahAtmA || 68||

ayaM gAndhArA.nstarasA sampramathya  jitvA putrAnnagnajitaH samagrAn |
baddhaM mumocha vinadantaM prasahya  sudarshanIyaM devatAnAM lalAmam || 69||

ayaM kavATe nijaghAna pANDyaM  tathA kali~NgAndantakUre mamarda |
anena dagdhA varShapUgAnvinAthA  vArANasI nagarI sambabhUva || 70||

yaM sma yuddhe manyate.anyairajeya mekalavyaM nAma niShAdarAjam |
vegeneva shailamabhihatya jambhaH  shete sa kRRiShNena hataH parAsuH || 71||

tathograsenasya sutaM praduShTaM  vRRiShNyandhakAnAM madhyagAM tapantam |
apAtayadbaladevadvitIyo  hatvA dadau chograsenAya rAjyam || 72||

ayaM saubhaM yodhayAmAsa khasthaM  vibhIShaNaM mAyayA shAlvarAjam |
saubhadvAri pratyagRRihNAchChataghnIM  dorbhyAM ka enaM viShaheta martyaH || 73||

prAgjyotiShaM nAma babhUva durgaM  puraM ghoramasurANAmasahyam |
mahAbalo narakastatra bhaumo  jahArAdityA maNikuNDale shubhe || 74||

na taM devAH saha shakreNa sehire  samAgatA AharaNAya bhItAH |
dRRiShTvA cha te vikramaM keshavasya  balaM tathaivAstramavAraNIyam || 75||

jAnanto.asya prakRRitiM keshavasya  nyayojayandasyuvadhAya kRRiShNam |
sa tatkarma pratishushrAva duShkara maishvaryavAnsiddhiShu vAsudevaH || 76||

nirmochane ShaTsahasrANi hatvA  sa~nChidya pAshAnsahasA kShurAntAn |
muraM hatvA vinihatyaugharAkShasaM  nirmochanaM chApi jagAma vIraH || 77||

tatraiva tenAsya babhUva yuddhaM  mahAbalenAtibalasya viShNoH |
shete sa kRRiShNena hataH parAsu rvAteneva mathitaH karNikAraH || 78||

AhRRitya kRRiShNo maNikuNDale te  hatvA cha bhaumaM narakaM muraM cha |
shriyA vRRito yashasA chaiva dhImA npratyAjagAmApratimaprabhAvaH || 79||

tasmai varAnadada.nstatra devA  dRRiShTvA bhImaM karma raNe kRRitaM tat |
shramashcha te yudhyamAnasya na syA dAkAshe vA apsu chaiva kramaH syAt || 80||

shastrANi gAtre cha na te kramera nnityeva kRRiShNashcha tataH kRRitArthaH |
eva.nrUpe vAsudeve.aprameye  mahAbale guNasampatsadaiva || 81||

tamasahyaM viShNumanantavIrya mAsha.nsate dhArtarAShTro balena |
yadA hyenaM tarkayate durAtmA  tachchApyayaM sahate.asmAnsamIkShya || 82||

paryAgataM mama kRRiShNasya chaiva  yo manyate kalahaM samprayujya |
shakyaM hartuM pANDavAnAM mamatvaM  tadveditA sa.nyugaM tatra gatvA || 83||

namaskRRitvA shAntanavAya rAj~ne  droNAyAtho sahaputrAya chaiva |
shAradvatAyApratidvandvine cha  yotsyAmyahaM rAjyamabhIpsamAnaH || 84||

dharmeNAstraM niyataM tasya manye  yo yotsyate pANDavairdharmachArI |
mithyAglahe nirjitA vai nRRisha.nsaiH  sa.nvatsarAndvAdasha pANDuputrAH || 85||

avApya kRRichChraM vihitaM hyaraNye  dIrghaM kAlaM chaikamaj~nAtacharyAm |
te hyakasmAjjIvitaM pANDavAnAM  na mRRiShyante dhArtarAShTrAH padasthAH || 86||

te chedasmAnyudhyamAnA~njayeyu rdevairapIndrapramukhaiH sahAyaiH |
dharmAdadharmashcharito garIyA niti dhruvaM nAsti kRRitaM na sAdhu || 87||

na chedimaM puruShaM karmabaddhaM  na chedasmAnmanyate.asau vishiShTAn |
Asha.nse.ahaM vAsudevadvitIyo  duryodhanaM sAnubandhaM nihantum || 88||

na chedidaM karma nareShu baddhaM  na vidyate puruShasya svakarma |
idaM cha tachchApi samIkShya nUnaM  parAjayo dhArtarAShTrasya sAdhuH || 89||

pratyakShaM vaH kuravo yadbravImi  yudhyamAnA dhArtarAShTrA na santi |
anyatra yuddhAtkuravaH parIpsa nna yudhyatAM sheSha ihAsti kashchit || 90||

hatvA tvahaM dhArtarAShTrAnsakarNA nrAjyaM kurUNAmavajetA samagram |
yadvaH kAryaM tatkurudhvaM yathAsva miShTAndArAnAtmajA.nshchopabhu~Nkta || 91||

apyevaM no brAhmaNAH santi vRRiddhA  bahushrutAH shIlavantaH kulInAH |
sA.nvatsarA jyotiShi chApi yuktA  nakShatrayogeShu cha nishchayaj~nAH || 92||

uchchAvachaM daivayuktaM rahasyaM  divyAH prashnA mRRigachakrA muhUrtAH |
kShayaM mahAntaM kurusRRi~njayAnAM  nivedayante pANDavAnAM jayaM cha || 93||

tathA hi no manyate.ajAtashatruH  sa.nsiddhArtho dviShatAM nigrahAya |
janArdanashchApyaparokShavidyo  na sa.nshayaM pashyati vRRiShNisiMhaH || 94||

ahaM cha jAnAmi bhaviShyarUpaM  pashyAmi buddhyA svayamapramattaH |
dRRiShTishcha me na vyathate purANI  yudhyamAnA dhArtarAShTrA na santi || 95||

anAlabdhaM jRRimbhati gANDivaM dhanu ranAlabdhA kampati me dhanurjyA |
bANAshcha me tUNamukhAdvisRRijya  muhurmuhurgantumushanti chaiva || 96||

saikyaH koshAnniHsarati prasanno  hitveva jIrNAmuragastvachaM svAm |
dhvaje vAcho raudrarUpA vadanti  kadA ratho yokShyate te kirITin || 97||

gomAyusa~NghAshcha vadanti rAtrau  rakShA.nsyatho niShpatantyantarikShAt |
mRRigAH shRRigAlAH shitikaNThAshcha kAkA  gRRidhrA baDAshchaiva tarakShavashcha || 98||

suparNapAtAshcha patanti pashchA ddRRiShTvA rathaM shvetahayaprayuktam |
ahaM hyekaH pArthivAnsarvayodhA ~nsharAnvarShanmRRityulokaM nayeyam || 99||

samAdadAnaH pRRithagastramArgA nyathAgniriddho gahanaM nidAghe |
sthUNAkarNaM pAshupataM cha ghoraM  tathA brahmAstraM yachcha shakro viveda || 100||

vadhe dhRRito vegavataH pramu~ncha nnAhaM prajAH ki~nchidivAvashiShye |
shAntiM lapsye paramo hyeSha bhAvaH  sthiro mama brUhi gAvalgaNe tAn || 101||

nityaM punaH sachivairyairavocha ddevAnapIndrapramukhAnsahAyAn |
tairmanyate kalahaM samprayujya  sa dhArtarAShTraH pashyata mohamasya || 102||

vRRiddho bhIShmaH shAntanavaH kRRipashcha  droNaH saputro vidurashcha dhImAn |
ete sarve yadvadante tadastu  AyuShmantaH kuravaH santu sarve || 103||

\hrule

\medskip
                  48
\medskip

vaishampAyana uvAcha||

samaveteShu sarveShu teShu rAjasu bhArata |
duryodhanamidaM vAkyaM bhIShmaH shAntanavo.abravIt || 1||

bRRihaspatishchoshanA cha brahmANaM paryupasthitau |
marutashcha sahendreNa vasavashcha sahAshvinau || 2||

AdityAshchaiva sAdhyAshcha ye cha saptarShayo divi |
vishvAvasushcha gandharvaH shubhAshchApsarasAM gaNAH || 3||

namaskRRitvopajagmuste lokavRRiddhaM pitAmaham |
parivArya cha vishveshaM paryAsata divaukasaH || 4||

teShAM manashcha tejashchApyAdadAnau divaukasAm |
pUrvadevau vyatikrAntau naranArAyaNAvRRiShI || 5||

bRRihaspatishcha paprachCha brAhmaNaM kAvimAviti |
bhavantaM nopatiShThete tau naH sha.nsa pitAmaha || 6||

brahmovAcha||

yAvetau pRRithivIM dyAM cha bhAsayantau tapasvinau |
jvalantau rochamAnau cha vyApyAtItau mahAbalau || 7||

naranArAyaNAvetau lokAllokaM samAsthitau |
Urjitau svena tapasA mahAsattvaparAkramau || 8||

etau hi karmaNA lokAnnandayAmAsaturdhruvau |
asurANAmabhAvAya devagandharvapUjitau || 9||

vaishampAyana uvAcha||

jagAma shakrastachChrutvA yatra tau tepatustapaH |
sArdhaM devagaNaiH sarvairbRRihaspatipurogamaiH || 10||

tadA devAsure ghore bhaye jAte divaukasAm |
ayAchata mahAtmAnau naranArAyaNau varam || 11||

tAvabrUtAM vRRiNIShveti tadA bharatasattama |
athaitAvabravIchChakraH sAhyaM naH kriyatAmiti || 12||

tatastau shakramabrUtAM kariShyAvo yadichChasi |
tAbhyAM cha sahitaH shakro vijigye daityadAnavAn || 13||

nara indrasya sa~NgrAme hatvA shatrUnparantapaH |
paulomAnkAlakha~njA.nshcha sahasrANi shatAni cha || 14||

eSha bhrAnte rathe tiShThanbhallenApaharachChiraH |
jambhasya grasamAnasya yaj~namarjuna Ahave || 15||

eSha pAre samudrasya hiraNyapuramArujat |
hatvA ShaShTisahasrANi nivAtakavachAnraNe || 16||

eSha devAnsahendreNa jitvA parapura~njayaH |
atarpayanmahAbAhurarjuno jAtavedasam || 17||

nArAyaNastathaivAtra bhUyaso.anyA~njaghAna ha || 17||

evametau mahAvIryau tau pashyata samAgatau |
vAsudevArjunau vIrau samavetau mahArathau || 18||

naranArAyaNau devau pUrvadevAviti shrutiH |
ajeyau mAnuShe loke sendrairapi surAsuraiH || 19||

eSha nArAyaNaH kRRiShNaH phalgunastu naraH smRRitaH |
nArAyaNo narashchaiva sattvamekaM dvidhAkRRitam || 20||

etau hi karmaNA lokAnashnuvAte.akShayAndhruvAn |
tatra tatraiva jAyete yuddhakAle punaH punaH || 21||

tasmAtkarmaiva kartavyamiti hovAcha nAradaH |
etaddhi sarvamAchaShTa vRRiShNichakrasya vedavit || 22||

sha~NkhachakragadAhastaM yadA drakShyasi keshavam |
paryAdadAnaM chAstrANi bhImadhanvAnamarjunam || 23||

sanAtanau mahAtmAnau kRRiShNAvekarathe sthitau |
duryodhana tadA tAta smartAsi vachanaM mama || 24||

no chedayamabhAvaH syAtkurUNAM pratyupasthitaH |
arthAchcha tAta dharmAchcha tava buddhirupaplutA || 25||

na chedgrahIShyase vAkyaM shrotAsi subahUnhatAn |
tavaiva hi mataM sarve kuravaH paryupAsate || 26||

trayANAmeva cha mataM tattvameko.anumanyase |
rAmeNa chaiva shaptasya karNasya bharatarShabha || 27||

durjAteH sUtaputrasya shakuneH saubalasya cha |
tathA kShudrasya pApasya bhrAturduHshAsanasya cha || 28||

karNa uvAcha||

naivamAyuShmatA vAchyaM yanmAmAttha pitAmaha |
kShatradharme sthito hyasmi svadharmAdanapeyivAn || 29||

kiM chAnyanmayi durvRRittaM yena mAM parigarhase |
na hi me vRRijinaM ki~nchiddhArtarAShTrA viduH kvachit || 30||

rAj~no hi dhRRitarAShTrasya sarvaM kAryaM priyaM mayA |
tathA duryodhanasyApi sa hi rAjye samAhitaH || 31||

vaishampAyana uvAcha||

karNasya tu vachaH shrutvA bhIShmaH shAntanavaH punaH |
dhRRitarAShTraM mahArAjamAbhAShyedaM vacho.abravIt || 32||

yadayaM katthate nityaM hantAhaM pANDavAniti |
nAyaM kalApi sampUrNA pANDavAnAM mahAtmanAm || 33||

anayo yo.ayamAgantA putrANAM te durAtmanAm |
tadasya karma jAnIhi sUtaputrasya durmateH || 34||

enamAshritya putraste mandabuddhiH suyodhanaH |
avamanyata tAnvIrAndevaputrAnari.ndamAn || 35||

kiM chApyanena tatkarma kRRitaM pUrvaM suduShkaram |
tairyathA pANDavaiH sarvairekaikena kRRitaM purA || 36||

dRRiShTvA virATanagare bhrAtaraM nihataM priyam |
dhana~njayena vikramya kimanena tadA kRRitam || 37||

sahitAnhi kurUnsarvAnabhiyAto dhana~njayaH |
pramathya chAchChinadgAvaH kimayaM proShitastadA || 38||

gandharvairghoShayAtrAyAM hriyate yatsutastava |
kva tadA sUtaputro.abhUdya idAnIM vRRiShAyate || 39||

nanu tatrApi pArthena bhImena cha mahAtmanA |
yamAbhyAmeva chAgamya gandharvAste parAjitAH || 40||

etAnyasya mRRiShoktAni bahUni bharatarShabha |
vikatthanasya bhadraM te sadA dharmArthalopinaH || 41||

bhIShmasya tu vachaH shrutvA bhAradvAjo mahAmanAH |
dhRRitarAShTramuvAchedaM rAjamadhye.abhipUjayan || 42||

yadAha bharatashreShTho bhIShmastatkriyatAM nRRipa |
na kAmamarthalipsUnAM vachanaM kartumarhasi || 43||

purA yuddhAtsAdhu manye pANDavaiH saha sa~Ngamam |
yadvAkyamarjunenoktaM sa~njayena niveditam || 44||

sarvaM tadabhijAnAmi kariShyati cha pANDavaH |
na hyasya triShu lokeShu sadRRisho.asti dhanurdharaH || 45||

anAdRRitya tu tadvAkyamarthavaddroNabhIShmayoH |
tataH sa sa~njayaM rAjA paryapRRichChata pANDavam || 46||

tadaiva kuravaH sarve nirAshA jIvite.abhavan |
bhIShmadroNau yadA rAjA na samyaganubhAShate || 47||

\hrule

\medskip
                  49
\medskip

dhRRitarAShTra uvAcha||

kimasau pANDavo rAjA dharmaputro.abhyabhAShata |
shrutvemA bahulAH senAH pratyarthena samAgatAH || 1||

kimichChatyabhisa.nrambhAdyotsyamAno yudhiShThiraH |
kasya svidbhrAtRRiputrANAM chintAsu mukhamIkShate || 2||

ke svidenaM vArayanti shAmya yudhyeti vA punaH |
nikRRityA kopitaM mandairdharmaj~naM dharmachAriNam || 3||

sa~njaya uvAcha||

rAj~no mukhamudIkShante pA~nchAlAH pANDavaiH saha |
yudhiShThirasya bhadraM te sa sarvAnanushAsti cha || 4||

pRRithagbhUtAH pANDavAnAM pA~nchAlAnAM rathavrajAH |
AyAntamabhinandanti kuntIputraM yudhiShThiram || 5||

tamaH sUryamivodyantaM kaunteyaM dIptatejasam |
pA~nchAlAH pratinandanti tejorAshimivodyatam || 6||

A gopAlAvipAlebhyo nandamAnaM yudhiShThiram |
pA~nchAlAH kekayA matsyAH pratinandanti pANDavam || 7||

brAhmaNyo rAjaputryashcha vishAM duhitarashcha yAH |
krIDantyo.abhisamAyAnti pArthaM saMnaddhamIkShitum || 8||

dhRRitarAShTra uvAcha||

sa~njayAchakShva kenAsmAnpANDavA abhyayu~njata |
dhRRiShTadyumnena senAnyA somakAH kimbalA iva || 9||

vaishampAyana uvAcha||

gAvalgaNistu tatpRRiShTaH sabhAyAM kurusa.nsadi |
niHshvasya subhRRishaM dIrghaM muhuH sa~nchintayanniva || 10||

tatrAnimittato daivAtsUtaM kashmalamAvishat || 10||

tadAchachakShe puruShaH sabhAyAM rAjasa.nsadi |
sa~njayo.ayaM mahArAja mUrchChitaH patito bhuvi || 11||

vAchaM na sRRijate kA~nchiddhInapraj~no.alpachetanaH || 11||

dhRRitarAShTra uvAcha||

apashyatsa~njayo nUnaM kuntIputrAnmahArathAn |
tairasya puruShavyAghrairbhRRishamudvejitaM manaH || 12||

vaishampAyana uvAcha||

sa~njayashchetanAM labdhvA pratyAshvasyedamabravIt |
dhRRitarAShTraM mahArAja sabhAyAM kurusa.nsadi || 13||

dRRiShTavAnasmi rAjendra kuntIputrAnmahArathAn |
matsyarAjagRRihAvAsAdavarodhena karshitAn || 14||

shRRiNu yairhi mahArAja pANDavA abhyayu~njata || 14||

yo naiva roShAnna bhayAnna kAmAnnArthakAraNAt |
na hetuvAdAddharmAtmA satyaM jahyAtkatha~nchana || 15||

yaH pramANaM mahArAja dharme dharmabhRRitAM varaH |
ajAtashatruNA tena pANDavA abhyayu~njata || 16||

yasya bAhubale tulyaH pRRithivyAM nAsti kashchana |
yo vai sarvAnmahIpAlAnvashe chakre dhanurdharaH || 17||

tena vo bhImasenena pANDavA abhyayu~njata || 17||

niHsRRitAnAM jatugRRihAddhiDimbAtpuruShAdakAt |
ya eShAmabhavaddvIpaH kuntIputro vRRikodaraH || 18||

yAj~nasenImatho yatra sindhurAjo.apakRRiShTavAn |
tatraiShAmabhavaddvIpaH kuntIputro vRRikodaraH || 19||

yashcha tAnsa~NgatAnsarvAnpANDavAnvAraNAvate |
dahyato mochayAmAsa tena vaste.abhyayu~njata || 20||

kRRiShNAyAshcharatA prItiM yena krodhavashA hatAH |
pravishya viShamaM ghoraM parvataM gandhamAdanam || 21||

yasya nAgAyutaM vIryaM bhujayoH sAramarpitam |
tena vo bhImasenena pANDavA abhyayu~njata || 22||

kRRiShNadvitIyo vikramya tuShTyarthaM jAtavedasaH |
ajayadyaH purA vIro yudhyamAnaM pura.ndaram || 23||

yaH sa sAkShAnmahAdevaM girishaM shUlapANinam |
toShayAmAsa yuddhena devadevamumApatim || 24||

yashcha sarvAnvashe chakre lokapAlAndhanurdharaH |
tena vo vijayenAjau pANDavA abhyayu~njata || 25||

yaH pratIchIM dishaM chakre vashe mlechChagaNAyutAm |
sa tatra nakulo yoddhA chitrayodhI vyavasthitaH || 26||

tena vo darshanIyena vIreNAtidhanurbhRRitA |
mAdrIputreNa kauravya pANDavA abhyayu~njata || 27||

yaH kAshIna~NgamagadhAnkali~NgA.nshcha yudhAjayat |
tena vaH sahadevena pANDavA abhyayu~njata || 28||

yasya vIryeNa sadRRishAshchatvAro bhuvi mAnavAH |
ashvatthAmA dhRRiShTaketuH pradyumno rukmireva cha || 29||

tena vaH sahadevena pANDavA abhyayu~njata |
yavIyasA nRRivIreNa mAdrInandikareNa cha || 30||

tapashchachAra yA ghoraM kAshikanyA purA satI |
bhIShmasya vadhamichChantI pretyApi bharatarShabha || 31||

pA~nchAlasya sutA jaj~ne daivAchcha sa punaH pumAn |
strIpu.nsoH puruShavyAghra yaH sa veda guNAguNAn || 32||

yaH kali~NgAnsamApede pA~nchAlo yuddhadurmadaH |
shikhaNDinA vaH kuravaH kRRitAstreNAbhyayu~njata || 33||

yAM yakShaH puruShaM chakre bhIShmasya nidhane kila |
maheShvAsena raudreNa pANDavA abhyayu~njata || 34||

maheShvAsA rAjaputrA bhrAtaraH pa~ncha kekayAH |
sumRRiShTakavachAH shUrAstaishcha vaste.abhyayu~njata || 35||

yo dIrghabAhuH kShiprAstro dhRRitimAnsatyavikramaH |
tena vo vRRiShNivIreNa yuyudhAnena sa~NgaraH || 36||

ya AsIchCharaNaM kAle pANDavAnAM mahAtmanAm |
raNe tena virATena pANDavA abhyayu~njata || 37||

yaH sa kAshipatI rAjA vArANasyAM mahArathaH |
sa teShAmabhavadyoddhA tena vaste.abhyayu~njata || 38||

shishubhirdurjayaiH sa~Nkhye draupadeyairmahAtmabhiH |
AshIviShasamasparshaiH pANDavA abhyayu~njata || 39||

yaH kRRiShNasadRRisho vIrye yudhiShThirasamo dame |
tenAbhimanyunA sa~Nkhye pANDavA abhyayu~njata || 40||

yashchaivApratimo vIrye dhRRiShTaketurmahAyashAH |
duHsahaH samare kruddhaH shaishupAlirmahArathaH || 41||

tena vashchedirAjena pANDavA abhyayu~njata || 41||

yaH sa.nshrayaH pANDavAnAM devAnAmiva vAsavaH |
tena vo vAsudevena pANDavA abhyayu~njata || 42||

tathA chedipaterbhrAtA sharabho bharatarShabha |
karakarSheNa sahitastAbhyAM vaste.abhyayu~njata || 43||

jArAsandhiH sahadevo jayatsenashcha tAvubhau |
drupadashcha mahAtejA balena mahatA vRRitaH || 44||

tyaktAtmA pANDavArthAya yotsyamAno vyavasthitaH || 44||

ete chAnye cha bahavaH prAchyodIchyA mahIkShitaH |
shatasho yAnapAshritya dharmarAjo vyavasthitaH || 45||

\hrule

\medskip
                  50
\medskip

dhRRitarAShTra uvAcha||

sarva ete mahotsAhA ye tvayA parikIrtitAH |
ekatastveva te sarve sametA bhIma ekataH || 1||

bhImasenAddhi me bhUyo bhayaM sa~njAyate mahat |
kruddhAdamarShaNAttAta vyAghrAdiva mahAruroH || 2||

jAgarmi rAtrayaH sarvA dIrghamuShNaM cha niHshvasan |
bhIto vRRikodarAttAta siMhAtpashurivAbalaH || 3||

na hi tasya mahAbAhoH shakrapratimatejasaH |
sainye.asminpratipashyAmi ya enaM viShahedyudhi || 4||

amarShaNashcha kaunteyo dRRiDhavairashcha pANDavaH |
anarmahAsI sonmAdastiryakprekShI mahAsvanaH || 5||

mahAvego mahotsAho mahAbAhurmahAbalaH |
mandAnAM mama putrANAM yuddhenAntaM kariShyati || 6||

UrugrAhagRRihItAnAM gadAM bibhradvRRikodaraH |
kurUNAmRRiShabho yuddhe daNDapANirivAntakaH || 7||

shaikyAyasamayIM ghorAM gadAM kA~nchanabhUShitAm |
manasAhaM prapashyAmi brahmadaNDamivodyatam || 8||

yathA rurUNAM yUtheShu siMho jAtabalashcharet |
mAmakeShu tathA bhImo baleShu vichariShyati || 9||

sarveShAM mama putrANAM sa ekaH krUravikramaH |
bahvAshI vipratIpashcha bAlye.api rabhasaH sadA || 10||

udvepate me hRRidayaM yadA duryodhanAdayaH |
bAlye.api tena yudhyanto vAraNeneva marditAH || 11||

tasya vIryeNa sa~NkliShTA nityameva sutA mama |
sa eva heturbhedasya bhImo bhImaparAkramaH || 12||

grasamAnamanIkAni naravAraNavAjinAm |
pashyAmIvAgrato bhImaM krodhamUrChitamAhave || 13||

astre droNArjunasamaM vAyuvegasamaM jave |
sa~njayAchakShva me shUraM bhImasenamamarShaNam || 14||

atilAbhaM tu manye.ahaM yattena ripughAtinA |
tadaiva na hatAH sarve mama putrA manasvinA || 15||

yena bhImabalA yakShA rAkShasAshcha samAhatAH |
kathaM tasya raNe vegaM mAnuShaH prasahiShyati || 16||

na sa jAtu vashe tasthau mama bAlo.api sa~njaya |
kiM punarmama duShputraiH kliShTaH samprati pANDavaH || 17||

niShThuraH sa cha naiShThuryAdbhajyedapi na saMnamet |
tiryakprekShI saMhatabhrUH kathaM shAmyedvRRikodaraH || 18||

bRRihada.nso.apratibalo gaurastAla ivodgataH |
pramANato bhImasenaH prAdeshenAdhiko.arjunAt || 19||

javena vAjino.atyeti balenAtyeti ku~njarAn |
avyaktajalpI madhvakSho madhyamaH pANDavo balI || 20||

iti bAlye shrutaH pUrvaM mayA vyAsamukhAtpurA |
rUpato vIryatashchaiva yAthAtathyena pANDavaH || 21||

Ayasena sa daNDena rathAnnAgAnhayAnnarAn |
haniShyati raNe kruddho bhImaH praharatAM varaH || 22||

amarShI nityasa.nrabdho raudraH krUraparAkramaH |
mama tAta pratIpAni kurvanpUrvaM vimAnitaH || 23||

niShkIrNAmAyasIM sthUlAM suparvAM kA~nchanIM gadAm |
shataghnIM shatanirhrAdAM kathaM shakShyanti me sutAH || 24||

apAramaplavAgAdhaM samudraM sharaveginam |
bhImasenamayaM durgaM tAta mandAstitIrShavaH || 25||

kroshato me na shRRiNvanti bAlAH paNDitamAninaH |
viShamaM nAvabudhyante prapAtaM madhudarshinaH || 26||

sa.nyugaM ye kariShyanti nararUpeNa vAyunA |
niyataM choditA dhAtrA siMheneva mahAmRRigAH || 27||

shaikyAM tAta chatuShkiShkuM ShaDasrimamitaujasam |
prahitAM duHkhasa.nsparshAM kathaM shakShyanti me sutAH || 28||

gadAM bhrAmayatastasya bhindato hastimastakAn |
sRRikkiNI lelihAnasya bAShpamutsRRijato muhuH || 29||

uddishya pAtAnpatataH kurvato bhairavAnravAn |
pratIpAnpatato mattAnku~njarAnpratigarjataH || 30||

vigAhya rathamArgeShu varAnuddishya nighnataH |
agneH prajvalitasyeva api muchyeta me prajA || 31||

vIthIM kurvanmahAbAhurdrAvayanmama vAhinIm |
nRRityanniva gadApANiryugAntaM darshayiShyati || 32||

prabhinna iva mAta~NgaH prabha~njanpuShpitAndrumAn |
pravekShyati raNe senAM putrANAM me vRRikodaraH || 33||

kurvanrathAnvipuruShAnvidhvajAnbhagnapuShkarAn |
ArujanpuruShavyAghro rathinaH sAdinastathA || 34||

ga~NgAvega ivAnUpA.nstIrajAnvividhAndrumAn |
pravekShyati mahAsenAM putrANAM mama sa~njaya || 35||

vashaM nUnaM gamiShyanti bhImasenabalArditAH |
mama putrAshcha bhRRityAshcha rAjAnashchaiva sa~njaya || 36||

yena rAjA mahAvIryaH pravishyAntaHpuraM purA |
vAsudevasahAyena jarAsandho nipAtitaH || 37||

kRRitsneyaM pRRithivI devI jarAsandhena dhImatA |
mAgadhendreNa balinA vashe kRRitvA pratApitA || 38||

bhIShmapratApAtkuravo nayenAndhakavRRiShNayaH |
te na tasya vashaM jagmuH kevalaM daivameva vA || 39||

sa gatvA pANDuputreNa tarasA bAhushAlinA |
anAyudhena vIreNa nihataH kiM tato.adhikam || 40||

dIrghakAlena sa.nsiktaM viShamAshIviSho yathA |
sa mokShyati raNe tejaH putreShu mama sa~njaya || 41||

mahendra iva vajreNa dAnavAndevasattamaH |
bhImaseno gadApANiH sUdayiShyati me sutAn || 42||

aviShahyamanAvAryaM tIvravegaparAkramam |
pashyAmIvAtitAmrAkShamApatantaM vRRikodaram || 43||

agadasyApyadhanuSho virathasya vivarmaNaH |
bAhubhyAM yudhyamAnasya kastiShThedagrataH pumAn || 44||

bhIShmo droNashcha vipro.ayaM kRRipaH shAradvatastathA |
jAnantyete yathaivAhaM vIryaj~nastasya dhImataH || 45||

AryavrataM tu jAnantaH sa~NgarAnna bibhitsavaH |
senAmukheShu sthAsyanti mAmakAnAM nararShabhAH || 46||

balIyaH sarvato diShTaM puruShasya visheShataH |
pashyannapi jayaM teShAM na niyachChAmi yatsutAn || 47||

te purANaM maheShvAsA mArgamaindraM samAsthitAH |
tyakShyanti tumule prANAnrakShantaH pArthivaM yashaH || 48||

yathaiShAM mAmakAstAta tathaiShAM pANDavA api |
pautrA bhIShmasya shiShyAshcha droNasya cha kRRipasya cha || 49||

yattvasmadAshrayaM ki~nchiddattamiShTaM cha sa~njaya |
tasyApachitimAryatvAtkartAraH sthavirAstrayaH || 50||

AdadAnasya shastraM hi kShatradharmaM parIpsataH |
nidhanaM brAhmaNasyAjau varamevAhuruttamam || 51||

sa vai shochAmi sarvAnvai ye yuyutsanti pANDavAn |
vikruShTaM vidureNAdau tadetadbhayamAgatam || 52||

na tu manye vighAtAya j~nAnaM duHkhasya sa~njaya |
bhavatyatibale hyetajj~nAnamapyupaghAtakam || 53||

RRiShayo hyapi nirmuktAH pashyanto lokasa~NgrahAn |
sukhe bhavanti sukhinastathA duHkhena duHkhitAH || 54||

kiM punaryo.ahamAsaktastatra tatra sahasradhA |
putreShu rAjyadAreShu pautreShvapi cha bandhuShu || 55||

sa.nshaye tu mahatyasminkiM nu me kShamamuttamam |
vinAshaM hyeva pashyAmi kurUNAmanuchintayan || 56||

dyUtapramukhamAbhAti kurUNAM vyasanaM mahat |
mandenaishvaryakAmena lobhAtpApamidaM kRRitam || 57||

manye paryAyadharmo.ayaM kAlasyAtyantagAminaH |
chakre pradhirivAsakto nAsya shakyaM palAyitum || 58||

kiM nu kAryaM kathaM kuryAM kva nu gachChAmi sa~njaya |
ete nashyanti kuravo mandAH kAlavashaM gatAH || 59||

avasho.ahaM purA tAta putrANAM nihate shate |
shroShyAmi ninadaM strINAM kathaM mAM maraNaM spRRishet || 60||

yathA nidAghe jvalanaH samiddho  dahetkakShaM vAyunA chodyamAnaH |
gadAhastaH pANDavastadvadeva  hantA madIyAnsahito.arjunena || 61||

\hrule

\medskip
                  51
\medskip

dhRRitarAShTra uvAcha||

yasya vai nAnRRitA vAchaH pravRRittA anushushrumaH |
trailokyamapi tasya syAdyoddhA yasya dhana~njayaH || 1||

tasyaiva cha na pashyAmi yudhi gANDIvadhanvanaH |
anishaM chintayAno.api yaH pratIyAdrathena tam || 2||

asyataH karNinAlIkAnmArgaNAnhRRidayachChidaH |
pratyetA na samaH kashchidyudhi gANDIvadhanvanaH || 3||

droNakarNau pratIyAtAM yadi vIrau nararShabhau |
mAhAtmyAtsa.nshayo loke na tvasti vijayo mama || 4||

ghRRiNI karNaH pramAdI cha AchAryaH sthaviro guruH |
samartho balavAnpArtho dRRiDhadhanvA jitaklamaH || 5||

bhavetsutumulaM yuddhaM sarvasho.apyaparAjayaH || 5||

sarve hyastravidaH shUrAH sarve prAptA mahadyashaH |
api sarvAmaraishvaryaM tyajeyurna punarjayam || 6||

vadhe nUnaM bhavechChAntistayorvA phalgunasya vA || 6||

na tu jetArjunasyAsti hantA chAsya na vidyate |
manyustasya kathaM shAmyenmandAnprati ya utthitaH || 7||

anye.apyastrANi jAnanti jIyante cha jayanti cha |
ekAntavijayastveva shrUyate phalgunasya ha || 8||

trayastri.nshatsamAhUya khANDave.agnimatarpayat |
jigAya cha surAnsarvAnnAsya vedmi parAjayam || 9||

yasya yantA hRRiShIkeshaH shIlavRRittasamo yudhi |
dhruvastasya jayastAta yathendrasya jayastathA || 10||

kRRiShNAvekarathe yattAvadhijyaM gANDivaM dhanuH |
yugapattrINi tejA.nsi sametAnyanushushrumaH || 11||

naiva no.asti dhanustAdRRi~Nna yoddhA na cha sArathiH |
tachcha mandA na jAnanti duryodhanavashAnugAH || 12||

sheShayedashanirdIpto nipatanmUrdhni sa~njaya |
na tu sheShaM sharAH kuryurastAstAta kirITinA || 13||

api chAsyannivAbhAti nighnanniva cha phalgunaH |
uddharanniva kAyebhyaH shirA.nsi sharavRRiShTibhiH || 14||

api bANamayaM tejaH pradIptamiva sarvataH |
gANDIveddhaM dahetAjau putrANAM mama vAhinIm || 15||

api sA rathaghoSheNa bhayArtA savyasAchinaH |
vitrastA bahulA senA bhAratI pratibhAti me || 16||

yathA kakShaM dahatyagniH pravRRiddhaH sarvatashcharan |
mahArchiraniloddhUtastadvaddhakShyati mAmakAn || 17||

yadodvamannishitAnbANasa~NghA nsthAtAtatAyI samare kirITI |
sRRiShTo.antakaH sarvaharo vidhAtrA  yathA bhavettadvadavAraNIyaH || 18||

yadA hyabhIkShNaM subahUnprakArA ~nshrotAsmi tAnAvasathe kurUNAm |
teShAM samantAchcha tathA raNAgre  kShayaH kilAyaM bharatAnupaiti || 19||

\hrule

\medskip
                  52
\medskip

dhRRitarAShTra uvAcha||

yathaiva pANDavAH sarve parAkrAntA jigIShavaH |
tathaivAbhisarAsteShAM tyaktAtmAno jaye dhRRitAH || 1||

tvameva hi parAkrAntAnAchakShIthAH parAnmama |
pA~nchAlAnkekayAnmatsyAnmAgadhAnvatsabhUmipAn || 2||

yashcha sendrAnimA.NllokAnichChankuryAdvashe balI |
sa shreShTho jagataH kRRiShNaH pANDavAnAM jaye dhRRitaH || 3||

samastAmarjunAdvidyAM sAtyakiH kShipramAptavAn |
shaineyaH samare sthAtA bIjavatpravapa~nsharAn || 4||

dhRRiShTadyumnashcha pA~nchAlyaH krUrakarmA mahArathaH |
mAmakeShu raNaM kartA baleShu paramAstravit || 5||

yudhiShThirasya cha krodhAdarjunasya cha vikramAt |
yamAbhyAM bhImasenAchcha bhayaM me tAta jAyate || 6||

amAnuShaM manuShyendrairjAlaM vitatamantarA |
mama senAM haniShyanti tataH kroshAmi sa~njaya || 7||

darshanIyo manasvI cha lakShmIvAnbrahmavarchasI |
medhAvI sukRRitapraj~no dharmAtmA pANDunandanaH || 8||

mitrAmAtyaiH susampannaH sampanno yojyayojakaiH |
bhrAtRRibhiH shvashuraiH putrairupapanno mahArathaiH || 9||

dhRRityA cha puruShavyAghro naibhRRityena cha pANDavaH |
anRRisha.nso vadAnyashcha hrImAnsatyaparAkramaH || 10||

bahushrutaH kRRitAtmA cha vRRiddhasevI jitendriyaH |
taM sarvaguNasampannaM samiddhamiva pAvakam || 11||

tapantamiva ko mandaH patiShyati pata~Ngavat |
pANDavAgnimanAvAryaM mumUrShurmUDhachetanaH || 12||

tanuruchchaH shikhI rAjA shuddhajAmbUnadaprabhaH |
mandAnAM mama putrANAM yuddhenAntaM kariShyati || 13||

tairayuddhaM sAdhu manye kuravastannibodhata |
yuddhe vinAshaH kRRitsnasya kulasya bhavitA dhruvam || 14||

eShA me paramA shAntiryayA shAmyati me manaH |
yadi tvayuddhamiShTaM vo vayaM shAntyai yatAmahe || 15||

na tu naH shikShamANAnAmupekSheta yudhiShThiraH |
jugupsati hyadharmeNa mAmevoddishya kAraNam || 16||

\hrule

\medskip
                  53
\medskip

sa~njaya uvAcha||

evametanmahArAja yathA vadasi bhArata |
yuddhe vinAshaH kShatrasya gANDIvena pradRRishyate || 1||

idaM tu nAbhijAnAmi tava dhIrasya nityashaH |
yatputravashamAgachCheH sattvaj~naH savyasAchinaH || 2||

naiSha kAlo mahArAja tava shashvatkRRitAgasaH |
tvayA hyevAditaH pArthA nikRRitA bharatarShabha || 3||

pitA shreShThaH suhRRidyashcha samyakpraNihitAtmavAn |
AstheyaM hi hitaM tena na drogdhA gururuchyate || 4||

idaM jitamidaM labdhamiti shrutvA parAjitAn |
dyUtakAle mahArAja smayase sma kumAravat || 5||

paruShANyuchyamAnAnsma purA pArthAnupekShase |
kRRitsnaM rAjyaM jayantIti prapAtaM nAnupashyasi || 6||

pitryaM rAjyaM mahArAja kuravaste sajA~NgalAH |
atha vIrairjitAM bhUmimakhilAM pratyapadyathAH || 7||

bAhuvIryArjitA bhUmistava pArthairniveditA |
mayedaM kRRitamityeva manyase rAjasattama || 8||

grastAngandharvarAjena majjato hyaplave.ambhasi |
AninAya punaH pArthaH putrA.nste rAjasattama || 9||

kumAravachcha smayase dyUte vinikRRiteShu yat |
pANDaveShu vanaM rAjanpravrajatsu punaH punaH || 10||

pravarShataH sharavrAtAnarjunasya shitAnbahUn |
apyarNavA vishuShyeyuH kiM punarmA.nsayonayaH || 11||

asyatAM phalgunaH shreShTho gANDIvaM dhanuShAM varam |
keshavaH sarvabhUtAnAM chakrANAM cha sudarshanam || 12||

vAnaro rochamAnashcha ketuH ketumatAM varaH |
evametAni saratho vaha~nshvetahayo raNe || 13||

kShapayiShyati no rAjankAlachakramivodyatam || 13||

tasyAdya vasudhA rAjannikhilA bharatarShabha |
yasya bhImArjunau yodhau sa rAjA rAjasattama || 14||

tathA bhImahataprAyAM majjantIM tava vAhinIm |
duryodhanamukhA dRRiShTvA kShayaM yAsyanti kauravAH || 15||

na hi bhImabhayAdbhItA lapsyante vijayaM vibho |
tava putrA mahArAja rAjAnashchAnusAriNaH || 16||

matsyAstvAmadya nArchanti pA~nchAlAshcha sakekayAH |
shAlveyAH shUrasenAshcha sarve tvAmavajAnate || 17||

pArthaM hyete gatAH sarve vIryaj~nAstasya dhImataH || 17||

anarhAneva tu vadhe dharmayuktAnvikarmaNA |
sarvopAyairniyantavyaH sAnugaH pApapUruShaH || 18||

tava putro mahArAja nAtra shochitumarhasi || 18||

dyUtakAle mayA choktaM vidureNa cha dhImatA |
yadidaM te vilapitaM pANDavAnprati bhArata || 19||

anIsheneva rAjendra sarvametannirarthakam || 19||

\hrule

\medskip
                  54
\medskip

duryodhana uvAcha||

na bhetavyaM mahArAja na shochyA bhavatA vayam |
samarthAH sma parAnrAjanvijetuM samare vibho || 1||

vanaM pravrAjitAnpArthAnyadAyAnmadhusUdanaH |
mahatA balachakreNa pararAShTrAvamardinA || 2||

kekayA dhRRiShTaketushcha dhRRiShTadyumnashcha pArShataH |
rAjAnashchAnvayuH pArthAnbahavo.anye.anuyAyinaH || 3||

indraprasthasya chAdUrAtsamAjagmurmahArathAH |
vyagarhaya.nshcha sa~Ngamya bhavantaM kurubhiH saha || 4||

te yudhiShThiramAsInamajinaiH prativAsitam |
kRRiShNapradhAnAH saMhatya paryupAsanta bhArata || 5||

pratyAdAnaM cha rAjyasya kAryamUchurnarAdhipAH |
bhavataH sAnubandhasya samuchChedaM chikIrShavaH || 6||

shrutvA chaitanmayoktAstu bhIShmadroNakRRipAstadA |
j~nAtikShayabhayAdrAjanbhItena bharatarShabha || 7||

na te sthAsyanti samaye pANDavA iti me matiH |
samuchChedaM hi naH kRRitsnaM vAsudevashchikIrShati || 8||

RRite cha viduraM sarve yUyaM vadhyA mahAtmanaH |
dhRRitarAShTrashcha dharmaj~no na vadhyaH kurusattamaH || 9||

samuchChedaM cha kRRitsnaM naH kRRitvA tAta janArdanaH |
ekarAjyaM kurUNAM sma chikIrShati yudhiShThire || 10||

tatra kiM prAptakAlaM naH praNipAtaH palAyanam |
prANAnvA samparityajya pratiyudhyAmahe parAn || 11||

pratiyuddhe tu niyataH syAdasmAkaM parAjayaH |
yudhiShThirasya sarve hi pArthivA vashavartinaH || 12||

viraktarAShTrAshcha vayaM mitrANi kupitAni naH |
dhikkRRitAH pArthivaiH sarvaiH svajanena cha sarvashaH || 13||

praNipAte tu doSho.asti bandhUnAM shAshvatIH samAH |
pitaraM tveva shochAmi praj~nAnetraM janeshvaram || 14||

matkRRite duHkhamApannaM kleshaM prAptamanantakam || 14||

kRRitaM hi tava putraishcha pareShAmavarodhanam |
matpriyArthaM puraivaitadviditaM te narottama || 15||

te rAj~no dhRRitarAShTrasya sAmAtyasya mahArathAH |
vairaM pratikariShyanti kulochChedena pANDavAH || 16||

tato droNo.abravIdbhIShmaH kRRipo drauNishcha bhArata |
matvA mAM mahatIM chintAmAsthitaM vyathitendriyam || 17||

abhidrugdhAH pare chenno na bhetavyaM parantapa |
asamarthAH pare jetumasmAnyudhi janeshvara || 18||

ekaikashaH samarthAH smo vijetuM sarvapArthivAn |
AgachChantu vineShyAmo darpameShAM shitaiH sharaiH || 19||

puraikena hi bhIShmeNa vijitAH sarvapArthivAH |
mRRite pitaryabhikruddho rathenaikena bhArata || 20||

jaghAna subahU.nsteShAM sa.nrabdhaH kurusattamaH |
tataste sharaNaM jagmurdevavratamimaM bhayAt || 21||

sa bhIShmaH susamartho.ayamasmAbhiH sahito raNe |
parAnvijetuM tasmAtte vyetu bhIrbharatarShabha || 22||

ityeShAM nishchayo hyAsIttatkAlamamitaujasAm || 22||

purA pareShAM pRRithivI kRRitsnAsIdvashavartinI |
asmAnpunaramI nAdya samarthA jetumAhave || 23||

ChinnapakShAH pare hyadya vIryahInAshcha pANDavAH || 23||

asmatsa.nsthA cha pRRithivI vartate bharatarShabha |
ekArthAH sukhaduHkheShu mayAnItAshcha pArthivAH || 24||

apyagniM pravisheyuste samudraM vA parantapa |
madarthe pArthivAH sarve tadviddhi kurusattama || 25||

unmattamiva chApi tvAM prahasantIha duHkhitam |
vilapantaM bahuvidhaM bhItaM paravikatthane || 26||

eShAM hyekaikasho rAj~nAM samarthaH pANDavAnprati |
AtmAnaM manyate sarvo vyetu te bhayamAgatam || 27||

sarvAM samagrAM senAM me vAsavo.api na shaknuyAt |
hantumakShayyarUpeyaM brahmaNApi svayambhuvA || 28||

yudhiShThiraH puraM hitvA pa~ncha grAmAnsa yAchati |
bhIto hi mAmakAtsainyAtprabhAvAchchaiva me prabho || 29||

samarthaM manyase yachcha kuntIputraM vRRikodaram |
tanmithyA na hi me kRRitsnaM prabhAvaM vettha bhArata || 30||

matsamo hi gadAyuddhe pRRithivyAM nAsti kashchana |
nAsItkashchidatikrAnto bhavitA na cha kashchana || 31||

yukto duHkhochitashchAhaM vidyApAragatastathA |
tasmAnna bhImAnnAnyebhyo bhayaM me vidyate kvachit || 32||

duryodhanasamo nAsti gadAyAmiti nishchayaH |
sa~NkarShaNasya bhadraM te yattadainamupAvasam || 33||

yuddhe sa~NkarShaNasamo balenAbhyadhiko bhuvi |
gadAprahAraM bhImo me na jAtu viShahedyudhi || 34||

ekaM prahAraM yaM dadyAM bhImAya ruShito nRRipa |
sa evainaM nayedghoraM kShipraM vaivasvatakShayam || 35||

ichCheyaM cha gadAhastaM rAjandraShTuM vRRikodaram |
suchiraM prArthito hyeSha mama nityaM manorathaH || 36||

gadayA nihato hyAjau mama pArtho vRRikodaraH |
vishIrNagAtraH pRRithivIM parAsuH prapatiShyati || 37||

gadAprahArAbhihato himavAnapi parvataH |
sakRRinmayA vishIryeta giriH shatasahasradhA || 38||

sa chApyetadvijAnAti vAsudevArjunau tathA |
duryodhanasamo nAsti gadAyAmiti nishchayaH || 39||

tatte vRRikodaramayaM bhayaM vyetu mahAhave |
vyapaneShyAmyahaM hyenaM mA rAjanvimanA bhava || 40||

tasminmayA hate kShipramarjunaM bahavo rathAH |
tulyarUpA vishiShTAshcha kShepsyanti bharatarShabha || 41||

bhIShmo droNaH kRRipo drauNiH karNo bhUrishravAstathA |
prAgjyotiShAdhipaH shalyaH sindhurAjo jayadrathaH || 42||

ekaika eShAM shaktastu hantuM bhArata pANDavAn |
samastAstu kShaNenaitAnneShyanti yamasAdanam || 43||

samagrA pArthivI senA pArthamekaM dhana~njayam |
kasmAdashaktA nirjetumiti heturna vidyate || 44||

sharavrAtaistu bhIShmeNa shatasho.atha sahasrashaH |
droNadrauNikRRipaishchaiva gantA pArtho yamakShayam || 45||

pitAmaho hi gA~NgeyaH shantanoradhi bhArata |
brahmarShisadRRisho jaj~ne devairapi durutsahaH || 46||

pitrA hyuktaH prasannena nAkAmastvaM mariShyasi || 46||

brahmarSheshcha bharadvAjAddroNyAM droNo vyajAyata |
droNAjjaj~ne mahArAja drauNishcha paramAstravit || 47||

kRRipashchAchAryamukhyo.ayaM maharShergautamAdapi |
sharastambodbhavaH shrImAnavadhya iti me matiH || 48||

ayonijaM trayaM hyetatpitA mAtA cha mAtulaH |
ashvatthAmno mahArAja sa cha shUraH sthito mama || 49||

sarva ete mahArAja devakalpA mahArathAH |
shakrasyApi vyathAM kuryuH sa.nyuge bharatarShabha || 50||

bhIShmadroNakRRipANAM cha tulyaH karNo mato mama |
anuj~nAtashcha rAmeNa matsamo.asIti bhArata || 51||

kuNDale ruchire chAstAM karNasya sahaje shubhe |
te shachyarthe mahendreNa yAchitaH sa parantapaH || 52||

amoghayA mahArAja shaktyA paramabhImayA || 52||

tasya shaktyopagUDhasya kasmAjjIveddhana~njayaH |
vijayo me dhruvaM rAjanphalaM pANAvivAhitam || 53||

abhivyaktaH pareShAM cha kRRitsno bhuvi parAjayaH || 53||

ahnA hyekena bhIShmo.ayamayutaM hanti bhArata |
tatsamAshcha maheShvAsA droNadrauNikRRipA api || 54||

sa.nshaptAni cha vRRindAni kShatriyANAM parantapa |
arjunaM vayamasmAnvA dhana~njaya iti sma ha || 55||

tA.nshchAlamiti manyante savyasAchivadhe vibho |
pArthivAH sa bhavAnrAjannakasmAdvyathate katham || 56||

bhImasene cha nihate ko.anyo yudhyeta bhArata |
pareShAM tanmamAchakShva yadi vettha parantapa || 57||

pa~ncha te bhrAtaraH sarve dhRRiShTadyumno.atha sAtyakiH |
pareShAM sapta ye rAjanyodhAH paramakaM balam || 58||

asmAkaM tu vishiShTA ye bhIShmadroNakRRipAdayaH |
drauNirvaikartanaH karNaH somadatto.atha bAhlikaH || 59||

prAgjyotiShAdhipaH shalya Avantyo.atha jayadrathaH |
duHshAsano durmukhashcha duHsahashcha vishAM pate || 60||

shrutAyushchitrasenashcha purumitro vivi.nshatiH |
shalo bhUrishravAshchobhau vikarNashcha tavAtmajaH || 61||

akShauhiNyo hi me rAjandashaikA cha samAhRRitAH |
nyUnAH pareShAM saptaiva kasmAnme syAtparAjayaH || 62||

balaM triguNato hInaM yodhyaM prAha bRRihaspatiH |
parebhyastriguNA cheyaM mama rAjannanIkinI || 63||

guNahInaM pareShAM cha bahu pashyAmi bhArata |
guNodayaM bahuguNamAtmanashcha vishAM pate || 64||

etatsarvaM samAj~nAya balAgryaM mama bhArata |
nyUnatAM pANDavAnAM cha na mohaM gantumarhasi || 65||

vaishampAyana uvAcha||

ityuktvA sa~njayaM bhUyaH paryapRRichChata bhArata |
vidhitsuH prAptakAlAni j~nAtvA parapura~njayaH || 66||

\hrule

\medskip
                  55
\medskip

duryodhana uvAcha||

akShauhiNIH sapta labdhvA rAjabhiH saha sa~njaya |
kiM svidichChati kaunteyo yuddhaprepsuryudhiShThiraH || 1||

sa~njaya uvAcha||

atIva mudito rAjanyuddhaprepsuryudhiShThiraH |
bhImasenArjunau chobhau yamAvapi na bibhyataH || 2||

rathaM tu divyaM kaunteyaH sarvA vibhrAjayandishaH |
mantraM jij~nAsamAnaH sanbIbhatsuH samayojayat || 3||

tamapashyAma saMnaddhaM meghaM vidyutprabhaM yathA |
sa mantrAnsamabhidhyAya hRRiShyamANo.abhyabhAShata || 4||

pUrvarUpamidaM pashya vayaM jeShyAma sa~njaya |
bIbhatsurmAM yathovAcha tathAvaimyahamapyuta || 5||

duryodhana uvAcha||

prasha.nsasyabhinanda.nstAnpArthAnakShaparAjitAn |
arjunasya rathe brUhi kathamashvAH kathaM dhvajaH || 6||

sa~njaya uvAcha||

bhauvanaH saha shakreNa bahuchitraM vishAM pate |
rUpANi kalpayAmAsa tvaShTA dhAtrA sahAbhibho || 7||

dhvaje hi tasminrUpANi chakruste devamAyayA |
mahAdhanAni divyAni mahAnti cha laghUni cha || 8||

sarvA disho yojanamAtramantaraM  sa tiryagUrdhvaM cha rurodha vai dhvajaH |
na sa.nsajjettarubhiH sa.nvRRito.api  tathA hi mAyA vihitA bhauvanena || 9||

yathAkAshe shakradhanuH prakAshate  na chaikavarNaM na cha vidma kiM nu tat |
tathA dhvajo vihito bhauvanena  bahvAkAraM dRRishyate rUpamasya || 10||

yathAgnidhUmo divameti ruddhvA  varNAnbibhrattaijasaM tachCharIram |
tathA dhvajo vihito bhauvanena  na chedbhAro bhavitA nota rodhaH || 11||

shvetAstasminvAtavegAH sadashvA  divyA yuktAshchitrarathena dattAH |
shataM yattatpUryate nityakAlaM  hataM hataM dattavaraM purastAt || 12||

tathA rAj~no dantavarNA bRRihanto  rathe yuktA bhAnti tadvIryatulyAH |
RRishyaprakhyA bhImasenasya vAhA  raNe vAyostulyavegA babhUvuH || 13||

kalmAShA~NgAstittirichitrapRRiShThA  bhrAtrA dattAH prIyatA phalgunena |
bhrAturvIrasya svaistura~NgairvishiShTA  mudA yuktAH sahadevaM vahanti || 14||

mAdrIputraM nakulaM tvAjamIDhaM  mahendradattA harayo vAjimukhyAH |
samA vAyorbalavantastarasvino  vahanti vIraM vRRitrashatruM yathendram || 15||

tulyAshchaibhirvayasA vikrameNa  javena chaivApratirUpAH sadashvAH |
saubhadrAdIndraupadeyAnkumArA nvahantyashvA devadattA bRRihantaH || 16||

\hrule

\medskip
                  56
\medskip

dhRRitarAShTra uvAcha||

kA.nstatra sa~njayApashyaH pratyarthena samAgatAn |
ye yotsyante pANDavArthe putrasya mama vAhinIm || 1||

sa~njaya uvAcha||

mukhyamandhakavRRiShNInAmapashyaM kRRiShNamAgatam |
chekitAnaM cha tatraiva yuyudhAnaM cha sAtyakim || 2||

pRRithagakShauhiNIbhyAM tau pANDavAnabhisa.nshritau |
mahArathau samAkhyAtAvubhau puruShamAninau || 3||

akShauhiNyAtha pA~nchAlyo dashabhistanayairvRRitaH |
satyajitpramukhairvIrairdhRRiShTadyumnapurogamaiH || 4||

drupado vardhayanmAnaM shikhaNDiparipAlitaH |
upAyAtsarvasainyAnAM pratichChAdya tadA vapuH || 5||

virATaH saha putrAbhyAM sha~NkhenaivottareNa cha |
sUryadattAdibhirvIrairmadirAshvapurogamaiH || 6||

sahitaH pRRithivIpAlo bhrAtRRibhistanayaistathA |
akShauhiNyaiva sainyasya vRRitaH pArthaM samAshritaH || 7||

jArAsandhirmAgadhashcha dhRRiShTaketushcha chedirAT |
pRRithakpRRithaganuprAptau pRRithagakShauhiNIvRRitau || 8||

kekayA bhrAtaraH pa~ncha sarve lohitakadhvajAH |
akShauhiNIparivRRitAH pANDavAnabhisa.nshritAH || 9||

etAnetAvatastatra yAnapashyaM samAgatAn |
ye pANDavArthe yotsyanti dhArtarAShTrasya vAhinIm || 10||

yo veda mAnuShaM vyUhaM daivaM gAndharvamAsuram |
sa tasya senApramukhe dhRRiShTadyumno mahAmanAH || 11||

bhIShmaH shAntanavo rAjanbhAgaH kL^iptaH shikhaNDinaH |
taM virATo.anu sa.nyAtA saha matsyaiH prahAribhiH || 12||

jyeShThasya pANDuputrasya bhAgo madrAdhipo balI |
tau tu tatrAbruvankechidviShamau no matAviti || 13||

duryodhanaH sahasutaH sArdhaM bhrAtRRishatena cha |
prAchyAshcha dAkShiNAtyAshcha bhImasenasya bhAgataH || 14||

arjunasya tu bhAgena karNo vaikartano mataH |
ashvatthAmA vikarNashcha saindhavashcha jayadrathaH || 15||

ashakyAshchaiva ye kechitpRRithivyAM shUramAninaH |
sarvA.nstAnarjunaH pArthaH kalpayAmAsa bhAgataH || 16||

maheShvAsA rAjaputrA bhrAtaraH pa~ncha kekayAH |
kekayAneva bhAgena kRRitvA yotsyanti sa.nyuge || 17||

teShAmeva kRRito bhAgo mAlavAH shAlvakekayAH |
trigartAnAM cha dvau mukhyau yau tau sa.nshaptakAviti || 18||

duryodhanasutAH sarve tathA duHshAsanasya cha |
saubhadreNa kRRito bhAgo rAjA chaiva bRRihadbalaH || 19||

draupadeyA maheShvAsAH suvarNavikRRitadhvajAH |
dhRRiShTadyumnamukhA droNamabhiyAsyanti bhArata || 20||

chekitAnaH somadattaM dvairathe yoddhumichChati |
bhojaM tu kRRitavarmANaM yuyudhAno yuyutsati || 21||

sahadevastu mAdreyaH shUraH sa~Nkrandano yudhi |
svama.nshaM kalpayAmAsa shyAlaM te subalAtmajam || 22||

ulUkaM chApi kaitavyaM ye cha sArasvatA gaNAH |
nakulaH kalpayAmAsa bhAgaM mAdravatIsutaH || 23||

ye chAnye pArthivA rAjanpratyudyAsyanti sa.nyuge |
samAhvAnena tA.nshchApi pANDuputrA akalpayan || 24||

evameShAmanIkAni pravibhaktAni bhAgashaH |
yatte kAryaM saputrasya kriyatAM tadakAlikam || 25||

dhRRitarAShTra uvAcha||

na santi sarve putrA me mUDhA durdyUtadevinaH |
yeShAM yuddhaM balavatA bhImena raNamUrdhani || 26||

rAjAnaH pArthivAH sarve prokShitAH kAladharmaNA |
gANDIvAgniM pravekShyanti pata~NgA iva pAvakam || 27||

vidrutAM vAhinIM manye kRRitavairairmahAtmabhiH |
tAM raNe ke.anuyAsyanti prabhagnAM pANDavairyudhi || 28||

sarve hyatirathAH shUrAH kIrtimantaH pratApinaH |
sUryapAvakayostulyAstejasA samiti~njayAH || 29||

yeShAM yudhiShThiro netA goptA cha madhusUdanaH |
yodhau cha pANDavau vIrau savyasAchivRRikodarau || 30||

nakulaH sahadevashcha dhRRiShTadyumnashcha pArShataH |
sAtyakirdrupadashchaiva dhRRiShTadyumnasya chAtmajaH || 31||

uttamaujAshcha pA~nchAlyo yudhAmanyushcha durjayaH |
shikhaNDI kShatradevashcha tathA vairATiruttaraH || 32||

kAshayashchedayashchaiva matsyAH sarve cha sRRi~njayAH |
virATaputro babhrUshcha pA~nchAlAshcha prabhadrakAH || 33||

yeShAmindro.apyakAmAnAM na haretpRRithivImimAm |
vIrANAM raNadhIrANAM ye bhindyuH parvatAnapi || 34||

tAnsarvAnguNasampannAnamanuShyapratApinaH |
kroshato mama duShputro yoddhumichChati sa~njaya || 35||

duryodhana uvAcha||

ubhau sva ekajAtIyau tathobhau bhUmigocharau |
atha kasmAtpANDavAnAmekato manyase jayam || 36||

pitAmahaM cha droNaM cha kRRipaM karNaM cha durjayam |
jayadrathaM somadattamashvatthAmAnameva cha || 37||

suchetaso maheShvAsAnindro.api sahito.amaraiH |
ashaktaH samare jetuM kiM punastAta pANDavAH || 38||

sarvA cha pRRithivI sRRiShTA madarthe tAta pANDavAn |
AryAndhRRitimataH shUrAnagnikalpAnprabAdhitum || 39||

na mAmakAnpANDavAste samarthAH prativIkShitum |
parAkrAnto hyahaM pANDUnsaputrAnyoddhumAhave || 40||

matpriyaM pArthivAH sarve ye chikIrShanti bhArata |
te tAnAvArayiShyanti aiNeyAniva tantunA || 41||

mahatA rathava.nshena sharajAlaishcha mAmakaiH |
abhidrutA bhaviShyanti pA~nchAlAH pANDavaiH saha || 42||

dhRRitarAShTra uvAcha||

unmatta iva me putro vilapatyeSha sa~njaya |
na hi shakto yudhA jetuM dharmarAjaM yudhiShThiram || 43||

jAnAti hi sadA bhIShmaH pANDavAnAM yashasvinAm |
balavattAM saputrANAM dharmaj~nAnAM mahAtmanAm || 44||

yato nArochayamahaM vigrahaM tairmahAtmabhiH |
kiM tu sa~njaya me brUhi punasteShAM vicheShTitam || 45||

kastA.nstarasvino bhUyaH sa.ndIpayati pANDavAn |
archiShmato maheShvAsAnhaviShA pAvakAniva || 46||

sa~njaya uvAcha||

dhRRiShTadyumnaH sadaivaitAnsa.ndIpayati bhArata |
yudhyadhvamiti mA bhaiShTa yuddhAdbharatasattamAH || 47||

ye kechitpArthivAstatra dhArtarAShTreNa sa.nvRRitAH |
yuddhe samAgamiShyanti tumule kavachahrade || 48||

tAnsarvAnAhave kruddhAnsAnubandhAnsamAgatAn |
ahamekaH samAdAsye timirmatsyAnivaudakAn || 49||

bhIShmaM droNaM kRRipaM karNaM drauNiM shalyaM suyodhanam |
etA.nshchApi nirotsyAmi veleva makarAlayam || 50||

tathA bruvANaM dharmAtmA prAha rAjA yudhiShThiraH |
tava dhairyaM cha vIryaM cha pA~nchAlAH pANDavaiH saha || 51||

sarve samadhirUDhAH sma sa~NgrAmAnnaH samuddhara || 51||

jAnAmi tvAM mahAbAho kShatradharme vyavasthitam |
samarthamekaM paryAptaM kauravANAM yuyutsatAm || 52||

bhavatA yadvidhAtavyaM tannaH shreyaH parantapa || 52||

sa~NgrAmAdapayAtAnAM bhagnAnAM sharaNaiShiNAm |
pauruShaM darshaya~nshUro yastiShThedagrataH pumAn || 53||

krINIyAttaM sahasreNa nItimannAma tatpadam || 53||

sa tvaM shUrashcha vIrashcha vikrAntashcha nararShabha |
bhayArtAnAM paritrAtA sa.nyugeShu na sa.nshayaH || 54||

evaM bruvati kaunteye dharmAtmani yudhiShThire |
dhRRiShTadyumna uvAchedaM mAM vacho gatasAdhvasaH || 55||

sarvA~njanapadAnsUta yodhA duryodhanasya ye |
sabAhlIkAnkurUnbrUyAH prAtipeyA~nsharadvataH || 56||

sUtaputraM tathA droNaM sahaputraM jayadratham |
duHshAsanaM vikarNaM cha tathA duryodhanaM nRRipam || 57||

bhIShmaM chaiva brUhi gatvA tvamAshu  yudhiShThiraM sAdhunaivAbhyupeta |
mA vo vadhIdarjuno devaguptaH  kShipraM yAchadhvaM pANDavaM lokavIram || 58||

naitAdRRisho hi yodho.asti pRRithivyAmiha kashchana |
yathAvidhaH savyasAchI pANDavaH shastravittamaH || 59||

devairhi sambhRRito divyo ratho gANDIvadhanvanaH |
na sa jeyo manuShyeNa mA sma kRRidhvaM mano yudhi || 60||

\hrule

\medskip
                  57
\medskip

dhRRitarAShTra uvAcha||

kShatratejA brahmachArI kaumArAdapi pANDavaH |
tena sa.nyugameShyanti mandA vilapato mama || 1||

duryodhana nivartasva yuddhAdbharatasattama |
na hi yuddhaM prasha.nsanti sarvAvasthamari.ndama || 2||

alamardhaM pRRithivyAste sahAmAtyasya jIvitum |
prayachCha pANDuputrANAM yathochitamari.ndama || 3||

etaddhi kuravaH sarve manyante dharmasaMhitam |
yattvaM prashAntimichChethAH pANDuputrairmahAtmabhiH || 4||

a~NgemAM samavekShasva putra svAmeva vAhinIm |
jAta eva tava srAvastvaM tu mohAnna budhyase || 5||

na hyahaM yuddhamichChAmi naitadichChati bAhlikaH |
na cha bhIShmo na cha droNo nAshvatthAmA na sa~njayaH || 6||

na somadatto na shalyo na kRRipo yuddhamichChati |
satyavrataH purumitro jayo bhUrishravAstathA || 7||

yeShu sampratitiShTheyuH kuravaH pIDitAH paraiH |
te yuddhaM nAbhinandanti tattubhyaM tAta rochatAm || 8||

na tvaM karoShi kAmena karNaH kArayitA tava |
duHshAsanashcha pApAtmA shakunishchApi saubalaH || 9||

duryodhana uvAcha||

nAhaM bhavati na droNe nAshvatthAmni na sa~njaye |
na vikarNe na kAmboje na kRRipe na cha bAhlike || 10||

satyavrate purumitre bhUrishravasi vA punaH |
anyeShu vA tAvakeShu bhAraM kRRitvA samAhvaye || 11||

ahaM cha tAta karNashcha raNayaj~naM vitatya vai |
yudhiShThiraM pashuM kRRitvA dIkShitau bharatarShabha || 12||

ratho vedI sruvaH khaDgo gadA srukkavachaM sadaH |
chAturhotraM cha dhuryA me sharA darbhA haviryashaH || 13||

Atmayaj~nena nRRipate iShTvA vaivasvataM raNe |
vijitya svayameShyAvo hatAmitrau shriyA vRRitau || 14||

ahaM cha tAta karNashcha bhrAtA duHshAsanashcha me |
ete vayaM haniShyAmaH pANDavAnsamare trayaH || 15||

ahaM hi pANDavAnhatvA prashAstA pRRithivImimAm |
mAM vA hatvA pANDuputrA bhoktAraH pRRithivImimAm || 16||

tyaktaM me jIvitaM rAjandhanaM rAjyaM cha pArthiva |
na jAtu pANDavaiH sArdhaM vaseyamahamachyuta || 17||

yAvaddhi sUchyAstIkShNAyA vidhyedagreNa mAriSha |
tAvadapyaparityAjyaM bhUmernaH pANDavAnprati || 18||

dhRRitarAShTra uvAcha||

sarvAnvastAta shochAmi tyakto duryodhano mayA |
ye mandamanuyAsyadhvaM yAntaM vaivasvatakShayam || 19||

rurUNAmiva yUtheShu vyAghrAH praharatAM varAH |
varAnvarAnhaniShyanti sametA yudhi pANDavAH || 20||

pratIpamiva me bhAti yuyudhAnena bhAratI |
vyastA sImantinI trastA pramRRiShTA dIrghabAhunA || 21||

sampUrNaM pUrayanbhUyo balaM pArthasya mAdhavaH |
shaineyaH samare sthAtA bIjavatpravapa~nsharAn || 22||

senAmukhe prayuddhAnAM bhImaseno bhaviShyati |
taM sarve sa.nshrayiShyanti prAkAramakutobhayam || 23||

yadA drakShyasi bhImena ku~njarAnvinipAtitAn |
vishIrNadantAngiryAbhAnbhinnakumbhAnsashoNitAn || 24||

tAnabhiprekShya sa~NgrAme vishIrNAniva parvatAn |
bhIto bhImasya sa.nsparshAtsmartAsi vachanasya me || 25||

nirdagdhaM bhImasenena sainyaM hatarathadvipam |
gatimagneriva prekShya smartAsi vachanasya me || 26||

mahadvo bhayamAgAmi na chechChAmyatha pANDavaiH |
gadayA bhImasenena hatAH shamamupaiShyatha || 27||

mahAvanamiva ChinnaM yadA drakShyasi pAtitam |
balaM kurUNAM sa~NgrAme tadA smartAsi me vachaH || 28||

vaishampAyana uvAcha||

etAvaduktvA rAjA tu sa sarvAnpRRithivIpatIn |
anubhAShya mahArAja punaH paprachCha sa~njayam || 29||

\hrule

\medskip
                  58
\medskip

dhRRitarAShTra uvAcha||

yadabrUtAM mahAtmAnau vAsudevadhana~njayau |
tanme brUhi mahAprAj~na shushrUShe vachanaM tava || 1||

sa~njaya uvAcha||

shRRiNu rAjanyathA dRRiShTau mayA kRRiShNadhana~njayau |
UchatushchApi yadvIrau tatte vakShyAmi bhArata || 2||

pAdA~NgulIrabhiprekShanprayato.ahaM kRRitA~njaliH |
shuddhAntaM prAvishaM rAjannAkhyAtuM naradevayoH || 3||

naivAbhimanyurna yamau taM deshamabhiyAnti vai |
yatra kRRiShNau cha kRRiShNA cha satyabhAmA cha bhAminI || 4||

ubhau madhvAsavakShIbAvubhau chandanarUShitau |
sragviNau varavastrau tau divyAbharaNabhUShitau || 5||

naikaratnavichitraM tu kA~nchanaM mahadAsanam |
vividhAstaraNAstIrNaM yatrAsAtAmari.ndamau || 6||

arjunotsa~Ngagau pAdau keshavasyopalakShaye |
arjunasya cha kRRiShNAyAM satyAyAM cha mahAtmanaH || 7||

kA~nchanaM pAdapIThaM tu pArtho me prAdishattadA |
tadahaM pANinA spRRiShTvA tato bhUmAvupAvisham || 8||

Urdhvarekhatalau pAdau pArthasya shubhalakShaNau |
pAdapIThAdapahRRitau tatrApashyamahaM shubhau || 9||

shyAmau bRRihantau taruNau shAlaskandhAvivodgatau |
ekAsanagatau dRRiShTvA bhayaM mAM mahadAvishat || 10||

indraviShNusamAvetau mandAtmA nAvabudhyate |
sa.nshrayAddroNabhIShmAbhyAM karNasya cha vikatthanAt || 11||

nideshasthAvimau yasya mAnasastasya setsyate |
sa~Nkalpo dharmarAjasya nishchayo me tadAbhavat || 12||

satkRRitashchAnnapAnAbhyAmAchChanno labdhasatkriyaH |
a~njaliM mUrdhni sandhAya tau sa.ndeshamachodayam || 13||

dhanurbANochitenaikapANinA shubhalakShaNam |
pAdamAnamayanpArthaH keshavaM samachodayat || 14||

indraketurivotthAya sarvAbharaNabhUShitaH |
indravIryopamaH kRRiShNaH sa.nviShTo mAbhyabhAShata || 15||

vAchaM sa vadatAM shreShTho hlAdinIM vachanakShamAm |
trAsanIM dhArtarAShTrANAM mRRidupUrvAM sudAruNAm || 16||

vAchaM tAM vachanArhasya shikShAkSharasamanvitAm |
ashrauShamahamiShTArthAM pashchAddhRRidayashoShiNIm || 17||

vAsudeva uvAcha||

sa~njayedaM vacho brUyA dhRRitarAShTraM manIShiNam |
shRRiNvataH kurumukhyasya droNasyApi cha shRRiNvataH || 18||

yajadhvaM vipulairyaj~nairviprebhyo datta dakShiNAH |
putrairdAraishcha modadhvaM mahadvo bhayamAgatam || 19||

arthA.nstyajata pAtrebhyaH sutAnprApnuta kAmajAn |
priyaM priyebhyashcharata rAjA hi tvarate jaye || 20||

RRiNametatpravRRiddhaM me hRRidayAnnApasarpati |
yadgovindeti chukrosha kRRiShNA mAM dUravAsinam || 21||

tejomayaM durAdharShaM gANDIvaM yasya kArmukam |
maddvitIyena teneha vairaM vaH savyasAchinA || 22||

maddvitIyaM punaH pArthaM kaH prArthayitumichChati |
yo na kAlaparIto vApyapi sAkShAtpura.ndaraH || 23||

bAhubhyAmudvahedbhUmiM dahetkruddha imAH prajAH |
pAtayettridivAddevAnyo.arjunaM samare jayet || 24||

devAsuramanuShyeShu yakShagandharvabhogiShu |
na taM pashyAmyahaM yuddhe pANDavaM yo.abhyayAdraNe || 25||

yattadvirATanagare shrUyate mahadadbhutam |
ekasya cha bahUnAM cha paryAptaM tannidarshanam || 26||

ekena pANDuputreNa virATanagare yadA |
bhagnAH palAyanta dishaH paryAptaM tannidarshanam || 27||

balaM vIryaM cha tejashcha shIghratA laghuhastatA |
aviShAdashcha dhairyaM cha pArthAnnAnyatra vidyate || 28||

sa~njaya uvAcha||

ityabravIddhRRiShIkeshaH pArthamuddharShayangirA |
garjansamayavarShIva gagane pAkashAsanaH || 29||

keshavasya vachaH shrutvA kirITI shvetavAhanaH |
arjunastanmahadvAkyamabravIllomaharShaNam || 30||

\hrule

\medskip
                  59
\medskip

vaishampAyana uvAcha||

sa~njayasya vachaH shrutvA praj~nAchakShurnareshvaraH |
tataH sa~NkhyAtumArebhe tadvacho guNadoShataH || 1||

prasa~NkhyAya cha saukShmyeNa guNadoShAnvichakShaNaH |
yathAvanmatitattvena jayakAmaH sutAnprati || 2||

balAbale vinishchitya yAthAtathyena buddhimAn |
shaktiM sa~NkhyAtumArebhe tadA vai manujAdhipaH || 3||

devamAnuShayoH shaktyA tejasA chaiva pANDavAn |
kurU~nshaktyAlpatarayA duryodhanamathAbravIt || 4||

duryodhaneyaM chintA me shashvannApyupashAmyati |
satyaM hyetadahaM manye pratyakShaM nAnumAnataH || 5||

AtmajeShu paraM snehaM sarvabhUtAni kurvate |
priyANi chaiShAM kurvanti yathAshakti hitAni cha || 6||

evamevopakartR^INAM prAyasho lakShayAmahe |
ichChanti bahulaM santaH pratikartuM mahatpriyam || 7||

agniH sAchivyakartA syAtkhANDave tatkRRitaM smaran |
arjunasyAtibhIme.asminkurupANDusamAgame || 8||

jAtagRRidhyAbhipannAshcha pANDavAnAmanekashaH |
dharmAdayo bhaviShyanti samAhUtA divaukasaH || 9||

bhIShmadroNakRRipAdInAM bhayAdashanisaMmitam |
rirakShiShantaH sa.nrambhaM gamiShyantIti me matiH || 10||

te devasahitAH pArthA na shakyAH prativIkShitum |
mAnuSheNa naravyAghrA vIryavanto.astrapAragAH || 11||

durAsadaM yasya divyaM gANDIvaM dhanuruttamam |
vAruNau chAkShayau divyau sharapUrNau maheShudhI || 12||

vAnarashcha dhvajo divyo niHsa~Ngo dhUmavadgatiH |
rathashcha chaturantAyAM yasya nAsti samastviShA || 13||

mahAmeghanibhashchApi nirghoShaH shrUyate janaiH |
mahAshanisamaH shabdaH shAtravANAM bhaya~NkaraH || 14||

yaM chAtimAnuShaM vIrye kRRitsno loko vyavasyati |
devAnAmapi jetAraM yaM viduH pArthivA raNe || 15||

shatAni pa~ncha chaiveShUnudvapanniva dRRishyate |
nimeShAntaramAtreNa mu~nchandUraM cha pAtayan || 16||

yamAha bhIShmo droNashcha kRRipo drauNistathaiva cha |
madrarAjastathA shalyo madhyasthA ye cha mAnavAH || 17||

yuddhAyAvasthitaM pArthaM pArthivairatimAnuShaiH |
ashakyaM rathashArdUlaM parAjetumari.ndamam || 18||

kShipatyekena vegena pa~ncha bANashatAni yaH |
sadRRishaM bAhuvIryeNa kArtavIryasya pANDavam || 19||

tamarjunaM maheShvAsaM mahendropendrarakShitam |
nighnantamiva pashyAmi vimarde.asminmahAmRRidhe || 20||

ityevaM chintayankRRitsnamahorAtrANi bhArata |
anidro niHsukhashchAsmi kurUNAM shamachintayA || 21||

kShayodayo.ayaM sumahAnkurUNAM pratyupasthitaH |
asya chetkalahasyAntaH shamAdanyo na vidyate || 22||

shamo me rochate nityaM pArthaistAta na vigrahaH |
kurubhyo hi sadA manye pANDavA~nshaktimattarAn || 23||

\hrule

\medskip
                  60
\medskip

vaishampAyana uvAcha||

pituretadvachaH shrutvA dhArtarAShTro.atyamarShaNaH |
AdhAya vipulaM krodhaM punarevedamabravIt || 1||

ashakyA devasachivAH pArthAH syuriti yadbhavAn |
manyate tadbhayaM vyetu bhavato rAjasattama || 2||

akAmadveShasa.nyogAddrohAllobhAchcha bhArata |
upekShayA cha bhAvAnAM devA devatvamApnuvan || 3||

iti dvaipAyano vyAso nAradashcha mahAtapAH |
jAmadagnyashcha rAmo naH kathAmakathayatpurA || 4||

naiva mAnuShavaddevAH pravartante kadAchana |
kAmAllobhAdanukroshAddveShAchcha bharatarShabha || 5||

yadi hyagnishcha vAyushcha dharma indro.ashvinAvapi |
kAmayogAtpravarteranna pArthA duHkhamApnuyuH || 6||

tasmAnna bhavatA chintA kAryaiShA syAtkadAchana |
daiveShvapekShakA hyete shashvadbhAveShu bhArata || 7||

atha chetkAmasa.nyogAddveShAllobhAchcha lakShyate |
deveShu devaprAmANyaM naiva tadvikramiShyati || 8||

mayAbhimantritaH shashvajjAtavedAH prasha.nsati |
didhakShuH sakalA.NllokAnparikShipya samantataH || 9||

yadvA paramakaM tejo yena yuktA divaukasaH |
mamApyanupamaM bhUyo devebhyo viddhi bhArata || 10||

pradIryamANAM vasudhAM girINAM shikharANi cha |
lokasya pashyato rAjansthApayAmyabhimantraNAt || 11||

chetanAchetanasyAsya ja~NgamasthAvarasya cha |
vinAshAya samutpannaM mahAghoraM mahAsvanam || 12||

ashmavarShaM cha vAyuM cha shamayAmIha nityashaH |
jagataH pashyato.abhIkShNaM bhUtAnAmanukampayA || 13||

stambhitAsvapsu gachChanti mayA rathapadAtayaH |
devAsurANAM bhAvAnAmahamekaH pravartitA || 14||

akShauhiNIbhiryAndeshAnyAmi kAryeNa kenachit |
tatrApo me pravartante yatra yatrAbhikAmaye || 15||

bhayAni viShaye rAjanvyAlAdIni na santi me |
mattaH suptAni bhUtAni na hi.nsanti bhaya~NkarAH || 16||

nikAmavarShI parjanyo rAjanviShayavAsinAm |
dharmiShThAshcha prajAH sarvA Itayashcha na santi me || 17||

ashvinAvatha vAyvagnI marudbhiH saha vRRitrahA |
dharmashchaiva mayA dviShTAnnotsahante.abhirakShitum || 18||

yadi hyete samarthAH syurmaddviShastrAtumojasA |
na sma trayodasha samAH pArthA duHkhamavApnuyuH || 19||

naiva devA na gandharvA nAsurA na cha rAkShasAH |
shaktAstrAtuM mayA dviShTaM satyametadbravImi te || 20||

yadabhidhyAmyahaM shashvachChubhaM vA yadi vAshubham |
naitadvipannapUrvaM me mitreShvariShu chobhayoH || 21||

bhaviShyatIdamiti vA yadbravImi parantapa |
nAnyathA bhUtapUrvaM tatsatyavAgiti mAM viduH || 22||

lokasAkShikametanme mAhAtmyaM dikShu vishrutam |
AshvAsanArthaM bhavataH proktaM na shlAghayA nRRipa || 23||

na hyahaM shlAghano rAjanbhUtapUrvaH kadAchana |
asadAcharitaM hyetadyadAtmAnaM prasha.nsati || 24||

pANDavA.nshchaiva matsyA.nshcha pA~nchAlAnkekayaiH saha |
sAtyakiM vAsudevaM cha shrotAsi vijitAnmayA || 25||

saritaH sAgaraM prApya yathA nashyanti sarvashaH |
tathaiva te vina~NkShyanti mAmAsAdya sahAnvayAH || 26||

parA buddhiH paraM tejo vIryaM cha paramaM mayi |
parA vidyA paro yogo mama tebhyo vishiShyate || 27||

pitAmahashcha droNashcha kRRipaH shalyaH shalastathA |
astreShu yatprajAnanti sarvaM tanmayi vidyate || 28||

ityuktvA sa~njayaM bhUyaH paryapRRichChata bhArata |
j~nAtvA yuyutsuH kAryANi prAptakAlamari.ndama || 29||

\hrule

\medskip
                  61
\medskip

vaishampAyana uvAcha||

tathA tu pRRichChantamatIva pArthA nvaichitravIryaM tamachintayitvA |
uvAcha karNo dhRRitarAShTraputraM  praharShayansa.nsadi kauravANAm || 1||

mithyA pratij~nAya mayA yadastraM  rAmAddhRRitaM brahmapuraM purastAt |
vij~nAya tenAsmi tadaivamukta stavAntakAle.apratibhAsyatIti || 2||

mahAparAdhe hyapi saMnatena  maharShiNAhaM guruNA cha shaptaH |
shaktaH pradagdhuM hyapi tigmatejAH  sasAgarAmapyavaniM maharShiH || 3||

prasAditaM hyasya mayA mano.abhU chChushrUShayA svena cha pauruSheNa |
tatastadastraM mama sAvasheShaM  tasmAtsamartho.asmi mamaiSha bhAraH || 4||

nimeShamAtraM tamRRiShiprasAda mavApya pA~nchAlakarUShamatsyAn |
nihatya pArthA.nshcha saputrapautrA.N llokAnahaM shastrajitAnprapatsye || 5||

pitAmahastiShThatu te samIpe  droNashcha sarve cha narendramukhyAH |
yathApradhAnena balena yAtvA  pArthAnhaniShyAmi mamaiSha bhAraH || 6||

evaM bruvANaM tamuvAcha bhIShmaH  kiM katthase kAlaparItabuddhe |
na karNa jAnAsi yathA pradhAne  hate hatAH syurdhRRitarAShTraputrAH || 7||

yatkhANDavaM dAhayatA kRRitaM hi  kRRiShNadvitIyena dhana~njayena |
shrutvaiva tatkarma niyantumAtmA  shakyastvayA vai saha bAndhavena || 8||

yAM chApi shaktiM tridashAdhipaste  dadau mahAtmA bhagavAnmahendraH |
bhasmIkRRitAM tAM patitAM vishIrNAM  chakrAhatAM drakShyasi keshavena || 9||

yaste sharaH sarpamukho vibhAti  sadAgryamAlyairmahitaH prayatnAt |
sa pANDuputrAbhihataH sharaughaiH  saha tvayA yAsyati karNa nAsham || 10||

bANasya bhaumasya cha karNa hantA  kirITinaM rakShati vAsudevaH |
yastvAdRRishAnAM cha garIyasAM cha  hantA ripUNAM tumule pragADhe || 11||

karNa uvAcha||

asa.nshayaM vRRiShNipatiryathokta stathA cha bhUyashcha tato mahAtmA |
ahaM yaduktaH paruShaM tu kiM chi tpitAmahastasya phalaM shRRiNotu || 12||

nyasyAmi shastrANi na jAtu sa~Nkhye  pitAmaho drakShyati mAM sabhAyAm |
tvayi prashAnte tu mama prabhAvaM  drakShyanti sarve bhuvi bhUmipAlAH || 13||

vaishampAyana uvAcha||

ityevamuktvA sa mahAdhanuShmA nhitvA sabhAM svaM bhavanaM jagAma |
bhIShmastu duryodhanameva rAja nmadhye kurUNAM prahasannuvAcha || 14||

satyapratij~naH kila sUtaputra stathA sa bhAraM viShaheta kasmAt |
vyUhaM prativyUhya shirA.nsi bhittvA  lokakShayaM pashyata bhImasenAt || 15||

AvantyakAli~NgajayadratheShu  vedidhvaje tiShThati bAhlike cha |
ahaM haniShyAmi sadA pareShAM  sahasrashashchAyutashashcha yodhAn || 16||

yadaiva rAme bhagavatyanindye  brahma bruvANaH kRRitavA.nstadastram |
tadaiva dharmashcha tapashcha naShTaM  vaikartanasyAdhamapUruShasya || 17||

athoktavAkye nRRipatau tu bhIShme  nikShipya shastrANi gate cha karNe |
vaichitravIryasya suto.alpabuddhi rduryodhanaH shAntanavaM babhAShe || 18||

\hrule

\medskip
                  62
\medskip

duryodhana uvAcha||

sadRRishAnAM manuShyeShu sarveShAM tulyajanmanAm |
kathamekAntatasteShAM pArthAnAM manyase jayam || 1||

sarve sma samajAtIyAH sarve mAnuShayonayaH |
pitAmaha vijAnIShe pArtheShu vijayaM katham || 2||

nAhaM bhavati na droNe na kRRipe na cha bAhlike |
anyeShu cha narendreShu parAkramya samArabhe || 3||

ahaM vaikartanaH karNo bhrAtA duHshAsanashcha me |
pANDavAnsamare pa~ncha haniShyAmaH shitaiH sharaiH || 4||

tato rAjanmahAyaj~nairvividhairbhUridakShiNaiH |
brAhmaNA.nstarpayiShyAmi gobhirashvairdhanena cha || 5||

vidura uvAcha||

shakunInAmihArthAya pAshaM bhUmAvayojayat |
kashchichChAkunikastAta pUrveShAmiti shushruma || 6||

tasmindvau shakunau baddhau yugapatsamapauruShau |
tAvupAdAya taM pAshaM jagmatuH khacharAvubhau || 7||

tau vihAyasamAkrAntau dRRiShTvA shAkunikastadA |
anvadhAvadanirviNNo yena yena sma gachChataH || 8||

tathA tamanudhAvantaM mRRigayuM shakunArthinam |
Ashramastho muniH kashchiddadarshAtha kRRitAhnikaH || 9||

tAvantarikShagau shIghramanuyAntaM mahIcharam |
shlokenAnena kauravya paprachCha sa munistadA || 10||

vichitramidamAshcharyaM mRRigahanpratibhAti me |
plavamAnau hi khacharau padAtiranudhAvasi || 11||

shAkunika uvAcha||

pAshamekamubhAvetau sahitau harato mama |
yatra vai vivadiShyete tatra me vashameShyataH || 12||

vidura uvAcha||

tau vivAdamanuprAptau shakunau mRRityusandhitau |
vigRRihya cha sudurbuddhI pRRithivyAM saMnipetatuH || 13||

tau yudhyamAnau sa.nrabdhau mRRityupAshavashAnugau |
upasRRityAparij~nAto jagrAha mRRigayustadA || 14||

evaM ye j~nAtayo.artheShu mitho gachChanti vigraham |
te.amitravashamAyAnti shakunAviva vigrahAt || 15||

sambhojanaM sa~NkathanaM samprashno.atha samAgamaH |
etAni j~nAtikAryANi na virodhaH kadAchana || 16||

yasminkAle sumanasaH sarve vRRiddhAnupAsate |
siMhaguptamivAraNyamapradhRRiShyA bhavanti te || 17||

ye.arthaM santatamAsAdya dInA iva samAsate |
shriyaM te samprayachChanti dviShadbhyo bharatarShabha || 18||

dhUmAyante vyapetAni jvalanti sahitAni cha |
dhRRitarAShTrolmukAnIva j~nAtayo bharatarShabha || 19||

idamanyatpravakShyAmi yathA dRRiShTaM girau mayA |
shrutvA tadapi kauravya yathA shreyastathA kuru || 20||

vayaM kirAtaiH sahitA gachChAmo girimuttaram |
brAhmaNairdevakalpaishcha vidyAjambhakavAtikaiH || 21||

ku~njabhUtaM giriM sarvamabhito gandhamAdanam |
dIpyamAnauShadhigaNaM siddhagandharvasevitam || 22||

tatra pashyAmahe sarve madhu pItamamAkShikam |
maruprapAte viShame niviShTaM kumbhasaMmitam || 23||

AshIviShai rakShyamANaM kuberadayitaM bhRRisham |
yatprAshya puruSho martyo amaratvaM nigachChati || 24||

achakShurlabhate chakShurvRRiddho bhavati vai yuvA |
iti te kathayanti sma brAhmaNA jambhasAdhakAH || 25||

tataH kirAtAstaddRRiShTvA prArthayanto mahIpate |
vineshurviShame tasminsasarpe girigahvare || 26||

tathaiva tava putro.ayaM pRRithivImeka ichChati |
madhu pashyati saMmohAtprapAtaM nAnupashyati || 27||

duryodhano yoddhumanAH samare savyasAchinA |
na cha pashyAmi tejo.asya vikramaM vA tathAvidham || 28||

ekena rathamAsthAya pRRithivI yena nirjitA |
pratIkShamANo yo vIraH kShamate vIkShitaM tava || 29||

drupado matsyarAjashcha sa~Nkruddhashcha dhana~njayaH |
na sheShayeyuH samare vAyuyuktA ivAgnayaH || 30||

a~Nke kuruShva rAjAnaM dhRRitarAShTra yudhiShThiram |
yudhyatorhi dvayoryuddhe naikAntena bhavejjayaH || 31||

\hrule

\medskip
                  63
\medskip

dhRRitarAShTra uvAcha||

duryodhana vijAnIhi yattvAM vakShyAmi putraka |
utpathaM manyase mArgamanabhij~na ivAdhvagaH || 1||

pa~nchAnAM pANDuputrANAM yattejaH pramimIShasi |
pa~nchAnAmiva bhUtAnAM mahatAM sumahAtmanAm || 2||

yudhiShThiraM hi kaunteyaM paraM dharmamihAsthitam |
parAM gatimasamprekShya na tvaM vettumihArhasi || 3||

bhImasenaM cha kaunteyaM yasya nAsti samo bale |
raNAntakaM tarkayase mahAvAtamiva drumaH || 4||

sarvashastrabhRRitAM shreShThaM meruM shikhariNAmiva |
yudhi gANDIvadhanvAnaM ko nu yudhyeta buddhimAn || 5||

dhRRiShTadyumnashcha pA~nchAlyaH kamivAdya na shAtayet |
shatrumadhye sharAnmu~nchandevarADashanImiva || 6||

sAtyakishchApi durdharShaH saMmato.andhakavRRiShNiShu |
dhva.nsayiShyati te senAM pANDaveyahite rataH || 7||

yaH punaH pratimAnena trI.NllokAnatirichyate |
taM kRRiShNaM puNDarIkAkShaM ko nu yudhyeta buddhimAn || 8||

ekato hyasya dArAshcha j~nAtayashcha sabAndhavAH |
AtmA cha pRRithivI cheyamekatashcha dhana~njayaH || 9||

vAsudevo.api durdharSho yatAtmA yatra pANDavaH |
aviShahyaM pRRithivyApi tadbalaM yatra keshavaH || 10||

tiShTha tAta satAM vAkye suhRRidAmarthavAdinAm |
vRRiddhaM shAntanavaM bhIShmaM titikShasva pitAmaham || 11||

mAM cha bruvANaM shushrUSha kurUNAmarthavAdinam |
droNaM kRRipaM vikarNaM cha mahArAjaM cha bAhlikam || 12||

ete hyapi yathaivAhaM mantumarhasi tA.nstathA |
sarve dharmavido hyete tulyasnehAshcha bhArata || 13||

yattadvirATanagare saha bhrAtRRibhiragrataH |
utsRRijya gAH susantrastaM balaM te samashIryata || 14||

yachchaiva tasminnagare shrUyate mahadadbhutam |
ekasya cha bahUnAM cha paryAptaM tannidarshanam || 15||

arjunastattathAkArShItkiM punaH sarva eva te |
sabhrAtR^InabhijAnIhi vRRittyA cha pratipAdaya || 16||

\hrule

\medskip
                  64
\medskip

vaishampAyana uvAcha||

evamuktvA mahAprAj~no dhRRitarAShTraH suyodhanam |
punareva mahAbhAgaH sa~njayaM paryapRRichChata || 1||

brUhi sa~njaya yachCheShaM vAsudevAdanantaram |
yadarjuna uvAcha tvAM paraM kautUhalaM hi me || 2||

sa~njaya uvAcha||

vAsudevavachaH shrutvA kuntIputro dhana~njayaH |
uvAcha kAle durdharSho vAsudevasya shRRiNvataH || 3||

pitAmahaM shAntanavaM dhRRitarAShTraM cha sa~njaya |
droNaM kRRipaM cha karNaM cha mahArAjaM cha bAhlikam || 4||

drauNiM cha somadattaM cha shakuniM chApi saubalam |
duHshAsanaM shalaM chaiva purumitraM vivi.nshatim || 5||

vikarNaM chitrasenaM cha jayatsenaM cha pArthivam |
vindAnuvindAvAvantyau durmukhaM chApi kauravam || 6||

saindhavaM duHsahaM chaiva bhUrishravasameva cha |
bhagadattaM cha rAjAnaM jalasandhaM cha pArthivam || 7||

ye chApyanye pArthivAstatra yoddhuM  samAgatAH kauravANAM priyArtham |
mumUrShavaH pANDavAgnau pradIpte  samAnItA dhArtarAShTreNa sUta || 8||

yathAnyAyaM kaushalaM vandanaM cha  samAgatA madvachanena vAchyAH |
idaM brUyAH sa~njaya rAjamadhye  suyodhanaM pApakRRitAM pradhAnam || 9||

amarShaNaM durmatiM rAjaputraM  pApAtmAnaM dhArtarAShTraM sulubdham |
sarvaM mamaitadvachanaM samagraM  sahAmAtyaM sa~njaya shrAvayethAH || 10||

evaM pratiShThApya dhana~njayo mAM  tato.arthavaddharmavachchApi vAkyam |
provAchedaM vAsudevaM samIkShya  pArtho dhImA.NllohitAntAyatAkShaH || 11||

yathA shrutaM te vadato mahAtmano  madhupravIrasya vachaH samAhitam |
tathaiva vAchyaM bhavatA hi madvachaH  samAgateShu kShitipeShu sarvashaH || 12||

sharAgnidhUme rathaneminAdite  dhanuHsruveNAstrabalApahAriNA |
yathA na homaH kriyate mahAmRRidhe  tathA sametya prayatadhvamAdRRitAH || 13||

na chetprayachChadhvamamitraghAtino  yudhiShThirasyA.nshamabhIpsitaM svakam |
nayAmi vaH svAshvapadAtiku~njarA ndishaM pitR^INAmashivAM shitaiH sharaiH || 14||

tato.ahamAmantrya chaturbhujaM hariM  dhana~njayaM chaiva namasya satvaraH |
javena samprApta ihAmaradyute  tavAntikaM prApayituM vacho mahat || 15||

\hrule

\medskip
                  65
\medskip

vaishampAyana uvAcha||

duryodhane dhArtarAShTre tadvacho.apratinandati |
tUShNImbhUteShu sarveShu samuttasthurnareshvarAH || 1||

utthiteShu mahArAja pRRithivyAM sarvarAjasu |
rahite sa~njayaM rAjA paripraShTuM prachakrame || 2||

Asha.nsamAno vijayaM teShAM putravashAnugaH |
Atmanashcha pareShAM cha pANDavAnAM cha nishchayam || 3||

dhRRitarAShTra uvAcha||

gAvalgaNe brUhi naH sAraphalgu  svasenAyAM yAvadihAsti ki~nchit |
tvaM pANDavAnAM nipuNaM vettha sarvaM  kimeShAM jyAyaH kimu teShAM kanIyaH || 4||

tvametayoH sAravitsarvadarshI  dharmArthayornipuNo nishchayaj~naH |
sa me pRRiShTaH sa~njaya brUhi sarvaM  yudhyamAnAH katare.asminna santi || 5||

sa~njaya uvAcha||

na tvAM brUyAM rahite jAtu kiM chi dasUyA hi tvAM prasaheta rAjan |
Anayasva pitaraM sa.nshitavrataM  gAndhArIM cha mahiShImAjamIDha || 6||

tau te.asUyAM vinayetAM narendra  dharmaj~nau tau nipuNau nishchayaj~nau |
tayostu tvAM saMnidhau tadvadeyaM  kRRitsnaM mataM vAsudevArjunAbhyAm || 7||

vaishampAyana uvAcha||

tatastanmatamAj~nAya sa~njayasyAtmajasya cha |
abhyupetya mahAprAj~naH kRRiShNadvaipAyano.abravIt || 8||

sampRRichChate dhRRitarAShTrAya sa~njaya  AchakShva sarvaM yAvadeSho.anuyu~Nkte |
sarvaM yAvadvettha tasminyathAva dyAthAtathyaM vAsudeve.arjune cha || 9||

\hrule

\medskip
                  66
\medskip

sa~njaya uvAcha||

arjuno vAsudevashcha dhanvinau paramArchitau |
kAmAdanyatra sambhUtau sarvAbhAvAya saMmitau || 1||

dyAmantaraM samAsthAya yathAyuktaM manasvinaH |
chakraM tadvAsudevasya mAyayA vartate vibho || 2||

sApahnavaM pANDaveShu pANDavAnAM susaMmatam |
sArAsArabalaM j~nAtvA tatsamAsena me shRRiNu || 3||

narakaM shambaraM chaiva ka.nsaM chaidyaM cha mAdhavaH |
jitavAnghorasa~NkAshAnkrIDanniva janArdanaH || 4||

pRRithivIM chAntarikShaM cha dyAM chaiva puruShottamaH |
manasaiva vishiShTAtmA nayatyAtmavashaM vashI || 5||

bhUyo bhUyo hi yadrAjanpRRichChase pANDavAnprati |
sArAsArabalaM j~nAtuM tanme nigadataH shRRiNu || 6||

ekato vA jagatkRRitsnamekato vA janArdanaH |
sArato jagataH kRRitsnAdatirikto janArdanaH || 7||

bhasma kuryAjjagadidaM manasaiva janArdanaH |
na tu kRRitsnaM jagachChaktaM bhasma kartuM janArdanam || 8||

yataH satyaM yato dharmo yato hrIrArjavaM yataH |
tato bhavati govindo yataH kRRiShNastato jayaH || 9||

pRRithivIM chAntarikShaM cha divaM cha puruShottamaH |
vicheShTayati bhUtAtmA krIDanniva janArdanaH || 10||

sa kRRitvA pANDavAnsatraM lokaM saMmohayanniva |
adharmaniratAnmUDhAndagdhumichChati te sutAn || 11||

kAlachakraM jagachchakraM yugachakraM cha keshavaH |
Atmayogena bhagavAnparivartayate.anisham || 12||

kAlasya cha hi mRRityoshcha ja~NgamasthAvarasya cha |
Ishate bhagavAnekaH satyametadbravImi te || 13||

Ishannapi mahAyogI sarvasya jagato hariH |
karmANyArabhate kartuM kInAsha iva durbalaH || 14||

tena va~nchayate lokAnmAyAyogena keshavaH |
ye tameva prapadyante na te muhyanti mAnavAH || 15||

\hrule

\medskip
                  67
\medskip

dhRRitarAShTra uvAcha||

kathaM tvaM mAdhavaM vettha sarvalokamaheshvaram |
kathamenaM na vedAhaM tanmamAchakShva sa~njaya || 1||

sa~njaya uvAcha||

vidyA rAjanna te vidyA mama vidyA na hIyate |
vidyAhInastamodhvasto nAbhijAnAti keshavam || 2||

vidyayA tAta jAnAmi triyugaM madhusUdanam |
kartAramakRRitaM devaM bhUtAnAM prabhavApyayam || 3||

dhRRitarAShTra uvAcha||

gAvalgaNe.atra kA bhaktiryA te nityA janArdane |
yayA tvamabhijAnAsi triyugaM madhusUdanam || 4||

sa~njaya uvAcha||

mAyAM na seve bhadraM te na vRRithAdharmamAchare |
shuddhabhAvaM gato bhaktyA shAstrAdvedmi janArdanam || 5||

dhRRitarAShTra uvAcha||

duryodhana hRRiShIkeshaM prapadyasva janArdanam |
Apto naH sa~njayastAta sharaNaM gachCha keshavam || 6||

duryodhana uvAcha||

bhagavAndevakIputro lokaM chennihaniShyati |
pravadannarjune sakhyaM nAhaM gachChe.adya keshavam || 7||

dhRRitarAShTra uvAcha||

avAggAndhAri putrAste gachChatyeSha sudurmatiH |
IrShyurdurAtmA mAnI cha shreyasAM vachanAtigaH || 8||

gAndhAryuvAcha||

aishvaryakAma duShTAtmanvRRiddhAnAM shAsanAtiga |
aishvaryajIvite hitvA pitaraM mAM cha bAlisha || 9||

vardhayandurhRRidAM prItiM mAM cha shokena vardhayan |
nihato bhImasenena smartAsi vachanaM pituH || 10||

vyAsa uvAcha||

dayito.asi rAjankRRiShNasya dhRRitarAShTra nibodha me |
yasya te sa~njayo dUto yastvAM shreyasi yokShyate || 11||

jAnAtyeSha hRRiShIkeshaM purANaM yachcha vai navam |
shushrUShamANamekAgraM mokShyate mahato bhayAt || 12||

vaichitravIrya puruShAH krodhaharShatamovRRitAH |
sitA bahuvidhaiH pAshairye na tuShTAH svakairdhanaiH || 13||

yamasya vashamAyAnti kAmamUDhAH punaH punaH |
andhanetrA yathaivAndhA nIyamAnAH svakarmabhiH || 14||

eSha ekAyanaH panthA yena yAnti manIShiNaH |
taM dRRiShTvA mRRityumatyeti mahA.nstatra na sajjate || 15||

dhRRitarAShTra uvAcha||

a~Nga sa~njaya me sha.nsa panthAnamakutobhayam |
yena gatvA hRRiShIkeshaM prApnuyAM shAntimuttamAm || 16||

sa~njaya uvAcha||

nAkRRitAtmA kRRitAtmAnaM jAtu vidyAjjanArdanam |
Atmanastu kriyopAyo nAnyatrendriyanigrahAt || 17||

indriyANAmudIrNAnAM kAmatyAgo.apramAdataH |
apramAdo.avihi.nsA cha j~nAnayonirasa.nshayam || 18||

indriyANAM yame yatto bhava rAjannatandritaH |
buddhishcha mA te chyavatu niyachChaitAM yatastataH || 19||

etajj~nAnaM vidurviprA dhruvamindriyadhAraNam |
etajj~nAnaM cha panthAshcha yena yAnti manIShiNaH || 20||

aprApyaH keshavo rAjannindriyairajitairnRRibhiH |
AgamAdhigato yogAdvashI tattve prasIdati || 21||

\hrule

\medskip
                  68
\medskip

dhRRitarAShTra uvAcha||

bhUyo me puNDarIkAkShaM sa~njayAchakShva pRRichChate |
nAmakarmArthavittAta prApnuyAM puruShottamam || 1||

sa~njaya uvAcha||

shrutaM me tasya devasya nAmanirvachanaM shubham |
yAvattatrAbhijAne.ahamaprameyo hi keshavaH || 2||

vasanAtsarvabhUtAnAM vasutvAddevayonitaH |
vAsudevastato vedyo vRRiShatvAdvRRiShNiruchyate || 3||

maunAddhyAnAchcha yogAchcha viddhi bhArata mAdhavam |
sarvatattvalayAchchaiva madhuhA madhusUdanaH || 4||

kRRiShirbhUvAchakaH shabdo Nashcha nirvRRitivAchakaH |
kRRiShNastadbhAvayogAchcha kRRiShNo bhavati shAshvataH || 5||

puNDarIkaM paraM dhAma nityamakShayamakSharam |
tadbhAvAtpuNDarIkAkSho dasyutrAsAjjanArdanaH || 6||

yataH sattvaM na chyavate yachcha sattvAnna hIyate |
sattvataH sAtvatastasmAdArShabhAdvRRiShabhekShaNaH || 7||

na jAyate janitryAM yadajastasmAdanIkajit |
devAnAM svaprakAshatvAddamAddAmodaraM viduH || 8||

harShAtsaukhyAtsukhaishvaryAddhRRiShIkeshatvamashnute |
bAhubhyAM rodasI bibhranmahAbAhuriti smRRitaH || 9||

adho na kShIyate jAtu yasmAttasmAdadhokShajaH |
narANAmayanAchchApi tena nArAyaNaH smRRitaH || 10||

pUraNAtsadanAchchaiva tato.asau puruShottamaH || 10||

asatashcha satashchaiva sarvasya prabhavApyayAt |
sarvasya cha sadA j~nAnAtsarvamenaM prachakShate || 11||

satye pratiShThitaH kRRiShNaH satyamatra pratiShThitam |
satyAtsatyaM cha govindastasmAtsatyo.api nAmataH || 12||

viShNurvikramaNAdeva jayanAjjiShNuruchyate |
shAshvatatvAdanantashcha govindo vedanAdgavAm || 13||

atattvaM kurute tattvaM tena mohayate prajAH |
eva.nvidho dharmanityo bhagavAnmunibhiH saha || 14||

AgantA hi mahAbAhurAnRRisha.nsyArthamachyutaH || 14||

\hrule

\medskip
                  69
\medskip

dhRRitarAShTra uvAcha||

chakShuShmatAM vai spRRihayAmi sa~njaya  drakShyanti ye vAsudevaM samIpe |
vibhrAjamAnaM vapuShA pareNa  prakAshayantaM pradisho dishashcha || 1||

IrayantaM bhAratIM bhAratAnA mabhyarchanIyAM sha~NkarIM sRRi~njayAnAm |
bubhUShadbhirgrahaNIyAmanindyAM  parAsUnAmagrahaNIyarUpAm || 2||

samudyantaM sAtvatamekavIraM  praNetAramRRiShabhaM yAdavAnAm |
nihantAraM kShobhaNaM shAtravANAM  muShNantaM cha dviShatAM vai yashA.nsi || 3||

draShTAro hi kuravastaM sametA  mahAtmAnaM shatruhaNaM vareNyam |
bruvantaM vAchamanRRisha.nsarUpAM  vRRiShNishreShThaM mohayantaM madIyAn || 4||

RRiShiM sanAtanatamaM vipashchitaM  vAchaH samudraM kalashaM yatInAm |
ariShTanemiM garuDaM suparNaM  patiM prajAnAM bhuvanasya dhAma || 5||

sahasrashIrShaM puruShaM purANa manAdimadhyAntamanantakIrtim |
shukrasya dhAtAramajaM janitraM  paraM parebhyaH sharaNaM prapadye || 6||

trailokyanirmANakaraM janitraM  devAsurANAmatha nAgarakShasAm |
narAdhipAnAM viduShAM pradhAna mindrAnujaM taM sharaNaM prapadye || 7||

\hrule

\medskip
              bhagavadyAnaparva
                  70
\medskip

vaishampAyana uvAcha||

sa~njaye pratiyAte tu dharmarAjo yudhiShThiraH |
abhyabhAShata dAshArhamRRiShabhaM sarvasAtvatAm || 1||

ayaM sa kAlaH samprApto mitrANAM me janArdana |
na cha tvadanyaM pashyAmi yo na Apatsu tArayet || 2||

tvAM hi mAdhava sa.nshritya nirbhayA mohadarpitam |
dhArtarAShTraM sahAmAtyaM svama.nshamanuyu~njmahe || 3||

yathA hi sarvAsvApatsu pAsi vRRiShNInari.ndama |
tathA te pANDavA rakShyAH pAhyasmAnmahato bhayAt || 4||

bhagavAnuvAcha||

ayamasmi mahAbAho brUhi yatte vivakShitam |
kariShyAmi hi tatsarvaM yattvaM vakShyasi bhArata || 5||

yudhiShThira uvAcha||

shrutaM te dhRRitarAShTrasya saputrasya chikIrShitam |
etaddhi sakalaM kRRiShNa sa~njayo mAM yadabravIt || 6||

tanmataM dhRRitarAShTrasya so.asyAtmA vivRRitAntaraH |
yathoktaM dUta AchaShTe vadhyaH syAdanyathA bruvan || 7||

apradAnena rAjyasya shAntimasmAsu mArgati |
lubdhaH pApena manasA charannasamamAtmanaH || 8||

yattaddvAdasha varShANi vane nirvyuShitA vayam |
ChadmanA sharadaM chaikAM dhRRitarAShTrasya shAsanAt || 9||

sthAtA naH samaye tasmindhRRitarAShTra iti prabho |
nAhAsma samayaM kRRiShNa taddhi no brAhmaNA viduH || 10||

vRRiddho rAjA dhRRitarAShTraH svadharmaM nAnupashyati |
pashyanvA putragRRiddhitvAnmandasyAnveti shAsanam || 11||

suyodhanamate tiShThanrAjAsmAsu janArdana |
mithyA charati lubdhaH sa.nshcharanpriyamivAtmanaH || 12||

ito duHkhataraM kiM nu yatrAhaM mAtaraM tataH |
sa.nvidhAtuM na shaknomi mitrANAM vA janArdana || 13||

kAshibhishchedipA~nchAlairmatsyaishcha madhusUdana |
bhavatA chaiva nAthena pa~ncha grAmA vRRitA mayA || 14||

kushasthalaM vRRikasthalamAsandI vAraNAvatam |
avasAnaM cha govinda ki~nchidevAtra pa~nchamam || 15||

pa~ncha nastAta dIyantAM grAmA vA nagarANi vA |
vasema sahitA yeShu mA cha no bharatA nashan || 16||

na cha tAnapi duShTAtmA dhArtarAShTro.anumanyate |
svAmyamAtmani matvAsAvato duHkhataraM nu kim || 17||

kule jAtasya vRRiddhasya paravitteShu gRRidhyataH |
lobhaH praj~nAnamAhanti praj~nA hanti hatA hriyam || 18||

hrIrhatA bAdhate dharmaM dharmo hanti hataH shriyam |
shrIrhatA puruShaM hanti puruShasyAsvatA vadhaH || 19||

asvato hi nivartante j~nAtayaH suhRRidartvijaH |
apuShpAdaphalAdvRRikShAdyathA tAta patatriNaH || 20||

etachcha maraNaM tAta yadasmAtpatitAdiva |
j~nAtayo vinivartante pretasattvAdivAsavaH || 21||

nAtaH pApIyasIM kA~nchidavasthAM shambaro.abravIt |
yatra naivAdya na prAtarbhojanaM pratidRRishyate || 22||

dhanamAhuH paraM dharmaM dhane sarvaM pratiShThitam |
jIvanti dhanino loke mRRitA ye tvadhanA narAH || 23||

ye dhanAdapakarShanti naraM svabalamAshritAH |
te dharmamarthaM kAmaM cha pramathnanti naraM cha tam || 24||

etAmavasthAM prApyaike maraNaM vavrire janAH |
grAmAyaike vanAyaike nAshAyaike pravavrajuH || 25||

unmAdameke puShyanti yAntyanye dviShatAM vasham |
dAsyameke nigachChanti pareShAmarthahetunA || 26||

ApadevAsya maraNAtpuruShasya garIyasI |
shriyo vinAshastaddhyasya nimittaM dharmakAmayoH || 27||

yadasya dharmyaM maraNaM shAshvataM lokavartma tat |
samantAtsarvabhUtAnAM na tadatyeti kashchana || 28||

na tathA bAdhyate kRRiShNa prakRRityA nirdhano janaH |
yathA bhadrAM shriyaM prApya tayA hInaH sukhaidhitaH || 29||

sa tadAtmAparAdhena samprApto vyasanaM mahat |
sendrAngarhayate devAnnAtmAnaM cha katha~nchana || 30||

na chAsminsarvashAstrANi prataranti nigarhaNAm |
so.abhikrudhyati bhRRityAnAM suhRRidashchAbhyasUyati || 31||

taM tadA manyurevaiti sa bhUyaH sampramuhyati |
sa mohavashamApannaH krUraM karma niShevate || 32||

pApakarmAtyayAyaiva sa~NkaraM tena puShyati |
sa~Nkaro narakAyaiva sA kAShThA pApakarmaNAm || 33||

na chetprabudhyate kRRiShNa narakAyaiva gachChati |
tasya prabodhaH praj~naiva praj~nAchakShurna riShyati || 34||

praj~nAlAbhe hi puruShaH shAstrANyevAnvavekShate |
shAstranityaH punardharmaM tasya hrIra~Ngamuttamam || 35||

hrImAnhi pApaM pradveShTi tasya shrIrabhivardhate |
shrImAnsa yAvadbhavati tAvadbhavati pUruShaH || 36||

dharmanityaH prashAntAtmA kAryayogavahaH sadA |
nAdharme kurute buddhiM na cha pApeShu vartate || 37||

ahrIko vA vimUDho vA naiva strI na punaH pumAn |
nAsyAdhikAro dharme.asti yathA shUdrastathaiva saH || 38||

hrImAnavati devA.nshcha pitR^InAtmAnameva cha |
tenAmRRitatvaM vrajati sA kAShThA puNyakarmaNAm || 39||

tadidaM mayi te dRRiShTaM pratyakShaM madhusUdana |
yathA rAjyAtparibhraShTo vasAmi vasatIrimAH || 40||

te vayaM na shriyaM hAtumalaM nyAyena kenachit |
atra no yatamAnAnAM vadhashchedapi sAdhu tat || 41||

tatra naH prathamaH kalpo yadvayaM te cha mAdhava |
prashAntAH samabhUtAshcha shriyaM tAnashnuvImahi || 42||

tatraiShA paramA kAShThA raudrakarmakShayodayA |
yadvayaM kauravAnhatvA tAni rAShTrANyashImahi || 43||

ye punaH syurasambaddhA anAryAH kRRiShNa shatravaH |
teShAmapyavadhaH kAryaH kiM punarye syurIdRRishAH || 44||

j~nAtayashcha hi bhUyiShThAH sahAyA guravashcha naH |
teShAM vadho.atipApIyAnkiM nu yuddhe.asti shobhanam || 45||

pApaH kShatriyadharmo.ayaM vayaM cha kShatrabAndhavAH |
sa naH svadharmo.adharmo vA vRRittiranyA vigarhitA || 46||

shUdraH karoti shushrUShAM vaishyA vipaNijIvinaH |
vayaM vadhena jIvAmaH kapAlaM brAhmaNairvRRitam || 47||

kShatriyaH kShatriyaM hanti matsyo matsyena jIvati |
shvA shvAnaM hanti dAshArha pashya dharmo yathAgataH || 48||

yuddhe kRRiShNa kalirnityaM prANAH sIdanti sa.nyuge |
balaM tu nItimAtrAya haThe jayaparAjayau || 49||

nAtmachChandena bhUtAnAM jIvitaM maraNaM tathA |
nApyakAle sukhaM prApyaM duHkhaM vApi yadUttama || 50||

eko hyapi bahUnhanti ghnantyekaM bahavo.apyuta |
shUraM kApuruSho hanti ayashasvI yashasvinam || 51||

jayashchaivobhayordRRiShTa ubhayoshcha parAjayaH |
tathaivApachayo dRRiShTo vyapayAne kShayavyayau || 52||

sarvathA vRRijinaM yuddhaM ko ghnanna pratihanyate |
hatasya cha hRRiShIkesha samau jayaparAjayau || 53||

parAjayashcha maraNAnmanye naiva vishiShyate |
yasya syAdvijayaH kRRiShNa tasyApyapachayo dhruvam || 54||

antato dayitaM ghnanti kechidapyapare janAH |
tasyA~Nga balahInasya putrAnbhrAtR^InapashyataH || 55||

nirvedo jIvite kRRiShNa sarvatashchopajAyate || 55||

ye hyeva vIrA hrImanta AryAH karuNavedinaH |
ta eva yuddhe hanyante yavIyAnmuchyate janaH || 56||

hatvApyanushayo nityaM parAnapi janArdana |
anubandhashcha pApo.atra sheShashchApyavashiShyate || 57||

sheSho hi balamAsAdya na sheShamavasheShayet |
sarvochChede cha yatate vairasyAntavidhitsayA || 58||

jayo vairaM prasRRijati duHkhamAste parAjitaH |
sukhaM prashAntaH svapiti hitvA jayaparAjayau || 59||

jAtavairashcha puruSho duHkhaM svapiti nityadA |
anirvRRitena manasA sasarpa iva veshmani || 60||

utsAdayati yaH sarvaM yashasA sa viyujyate |
akIrtiM sarvabhUteShu shAshvatIM sa niyachChati || 61||

na hi vairANi shAmyanti dIrghakAlakRRitAnyapi |
AkhyAtArashcha vidyante pumA.nshchotpadyate kule || 62||

na chApi vairaM vaireNa keshava vyupashAmyati |
haviShAgniryathA kRRiShNa bhUya evAbhivardhate || 63||

ato.anyathA nAsti shAntirnityamantaramantataH |
antaraM lipsamAnAnAmayaM doSho nirantaraH || 64||

pauruSheyo hi balavAnAdhirhRRidayabAdhanaH |
tasya tyAgena vA shAntirnivRRittyA manaso.api vA || 65||

atha vA mUlaghAtena dviShatAM madhusUdana |
phalanirvRRittiriddhA syAttannRRisha.nsataraM bhavet || 66||

yA tu tyAgena shAntiH syAttadRRite vadha eva saH |
sa.nshayAchcha samuchChedAddviShatAmAtmanastathA || 67||

na cha tyaktuM tadichChAmo na chechChAmaH kulakShayam |
atra yA praNipAtena shAntiH saiva garIyasI || 68||

sarvathA yatamAnAnAmayuddhamabhikA~NkShatAm |
sAntve pratihate yuddhaM prasiddhamaparAkramam || 69||

pratighAtena sAntvasya dAruNaM sampravartate |
tachChunAmiva gopAde paNDitairupalakShitam || 70||

lA~NgUlachAlanaM kShveDaH pratirAvo vivartanam |
dantadarshanamArAvastato yuddhaM pravartate || 71||

tatra yo balavAnkRRiShNa jitvA so.atti tadAmiSham |
evameva manuShyeShu visheSho nAsti kashchana || 72||

sarvathA tvetaduchitaM durbaleShu balIyasAm |
anAdaro virodhashcha praNipAtI hi durbalaH || 73||

pitA rAjA cha vRRiddhashcha sarvathA mAnamarhati |
tasmAnmAnyashcha pUjyashcha dhRRitarAShTro janArdana || 74||

putrasnehastu balavAndhRRitarAShTrasya mAdhava |
sa putravashamApannaH praNipAtaM prahAsyati || 75||

tatra kiM manyase kRRiShNa prAptakAlamanantaram |
kathamarthAchcha dharmAchcha na hIyemahi mAdhava || 76||

IdRRishe hyarthakRRichChre.asminkamanyaM madhusUdana |
upasampraShTumarhAmi tvAmRRite puruShottama || 77||

priyashcha priyakAmashcha gatij~naH sarvakarmaNAm |
ko hi kRRiShNAsti nastvAdRRiksarvanishchayavitsuhRRit || 78||

vaishampAyana uvAcha||

evamuktaH pratyuvAcha dharmarAjaM janArdanaH |
ubhayoreva vAmarthe yAsyAmi kurusa.nsadam || 79||

shamaM tatra labheyaM chedyuShmadarthamahApayan |
puNyaM me sumahadrAja.nshcharitaM syAnmahAphalam || 80||

mochayeyaM mRRityupAshAtsa.nrabdhAnkurusRRi~njayAn |
pANDavAndhArtarAShTrA.nshcha sarvAM cha pRRithivImimAm || 81||

yudhiShThira uvAcha||

na mamaitanmataM kRRiShNa yattvaM yAyAH kurUnprati |
suyodhanaH sUktamapi na kariShyati te vachaH || 82||

sametaM pArthivaM kShatraM suyodhanavashAnugam |
teShAM madhyAvataraNaM tava kRRiShNa na rochaye || 83||

na hi naH prINayeddravyaM na devatvaM kutaH sukham |
na cha sarvAmaraishvaryaM tava rodhena mAdhava || 84||

bhagavAnuvAcha||

jAnAmyetAM mahArAja dhArtarAShTrasya pApatAm |
avAchyAstu bhaviShyAmaH sarvaloke mahIkShitAm || 85||

na chApi mama paryAptAH sahitAH sarvapArthivAH |
kruddhasya pramukhe sthAtuM siMhasyevetare mRRigAH || 86||

atha chette pravarteranmayi ki~nchidasAmpratam |
nirdaheyaM kurUnsarvAniti me dhIyate matiH || 87||

na jAtu gamanaM tatra bhavetpArtha nirarthakam |
arthaprAptiH kadAchitsyAdantato vApyavAchyatA || 88||

yudhiShThira uvAcha||

yattubhyaM rochate kRRiShNa svasti prApnuhi kauravAn |
kRRitArthaM svastimantaM tvAM drakShyAmi punarAgatam || 89||

viShvaksena kurUngatvA bhAratA~nshamayeH prabho |
yathA sarve sumanasaH saha syAmaH suchetasaH || 90||

bhrAtA chAsi sakhA chAsi bIbhatsormama cha priyaH |
sauhRRidenAvisha~Nkyo.asi svasti prApnuhi bhUtaye || 91||

asmAnvettha parAnvettha vetthArthaM vettha bhAShitam |
yadyadasmaddhitaM kRRiShNa tattadvAchyaH suyodhanaH || 92||

yadyaddharmeNa sa.nyuktamupapadyeddhitaM vachaH |
tattatkeshava bhAShethAH sAntvaM vA yadi vetarat || 93||

\hrule

\medskip
                  71
\medskip

bhagavAnuvAcha||

sa~njayasya shrutaM vAkyaM bhavatashcha shrutaM mayA |
sarvaM jAnAmyabhiprAyaM teShAM cha bhavatashcha yaH || 1||

tava dharmAshritA buddhisteShAM vairAshritA matiH |
yadayuddhena labhyeta tatte bahumataM bhavet || 2||

na cha tannaiShThikaM karma kShatriyasya vishAM pate |
AhurAshramiNaH sarve yadbhaikShaM kShatriyashcharet || 3||

jayo vadho vA sa~NgrAme dhAtrA diShTaH sanAtanaH |
svadharmaH kShatriyasyaiSha kArpaNyaM na prashasyate || 4||

na hi kArpaNyamAsthAya shakyA vRRittiryudhiShThira |
vikramasva mahAbAho jahi shatrUnari.ndama || 5||

atigRRiddhAH kRRitasnehA dIrghakAlaM sahoShitAH |
kRRitamitrAH kRRitabalA dhArtarAShTrAH parantapa || 6||

na paryAyo.asti yatsAmyaM tvayi kuryurvishAM pate |
balavattAM hi manyante bhIShmadroNakRRipAdibhiH || 7||

yAvachcha mArdavenaitAnrAjannupachariShyasi |
tAvadete hariShyanti tava rAjyamari.ndama || 8||

nAnukroshAnna kArpaNyAnna cha dharmArthakAraNAt |
alaM kartuM dhArtarAShTrAstava kAmamari.ndama || 9||

etadeva nimittaM te pANDavAstu yathA tvayi |
nAnvatapyanta kaupInaM tAvatkRRitvApi duShkaram || 10||

pitAmahasya droNasya vidurasya cha dhImataH |
pashyatAM kurumukhyAnAM sarveShAmeva tattvataH || 11||

dAnashIlaM mRRiduM dAntaM dharmakAmamanuvratam |
yattvAmupadhinA rAjandyUtenAva~nchayattadA || 12||

na chApatrapate pApo nRRisha.nsastena karmaNA || 12||

tathAshIlasamAchAre rAjanmA praNayaM kRRithAH |
vadhyAste sarvalokasya kiM punastava bhArata || 13||

vAgbhistvapratirUpAbhiratudatsakanIyasam |
shlAghamAnaH prahRRiShTaH sanbhAShate bhrAtRRibhiH saha || 14||

etAvatpANDavAnAM hi nAsti ki~nchidiha svakam |
nAmadheyaM cha gotraM cha tadapyeShAM na shiShyate || 15||

kAlena mahatA chaiShAM bhaviShyati parAbhavaH |
prakRRitiM te bhajiShyanti naShTaprakRRitayo janAH || 16||

etAshchAnyAshcha paruShA vAchaH sa samudIrayan |
shlAghate j~nAtimadhye sma tvayi pravrajite vanam || 17||

ye tatrAsansamAnItAste dRRiShTvA tvAmanAgasam |
ashrukaNThA rudantashcha sabhAyAmAsate tadA || 18||

na chainamabhyananda.nste rAjAno brAhmaNaiH saha |
sarve duryodhanaM tatra nindanti sma sabhAsadaH || 19||

kulInasya cha yA nindA vadhashchAmitrakarshana |
mahAguNo vadho rAjanna tu nindA kujIvikA || 20||

tadaiva nihato rAjanyadaiva nirapatrapaH |
ninditashcha mahArAja pRRithivyAM sarvarAjasu || 21||

IShatkAryo vadhastasya yasya chAritramIdRRisham |
praskambhanapratistabdhashChinnamUla iva drumaH || 22||

vadhyaH sarpa ivAnAryaH sarvalokasya durmatiH |
jahyenaM tvamamitraghna mA rAjanvichikitsithAH || 23||

sarvathA tvatkShamaM chaitadrochate cha mamAnagha |
yattvaM pitari bhIShme cha praNipAtaM samAchareH || 24||

ahaM tu sarvalokasya gatvA ChetsyAmi sa.nshayam |
yeShAmasti dvidhAbhAvo rAjanduryodhanaM prati || 25||

madhye rAj~nAmahaM tatra prAtipauruShikAnguNAn |
tava sa~NkIrtayiShyAmi ye cha tasya vyatikramAH || 26||

bruvatastatra me vAkyaM dharmArthasahitaM hitam |
nishamya pArthivAH sarve nAnAjanapadeshvarAH || 27||

tvayi sampratipatsyante dharmAtmA satyavAgiti |
tasmi.nshchAdhigamiShyanti yathA lobhAdavartata || 28||

garhayiShyAmi chaivainaM paurajAnapadeShvapi |
vRRiddhabAlAnupAdAya chAturvarNyasamAgame || 29||

shamaM chedyAchamAnastvaM na dharmaM tatra lapsyase |
kurUnvigarhayiShyanti dhRRitarAShTraM cha pArthivAH || 30||

tasmi.Nllokaparityakte kiM kAryamavashiShyate |
hate duryodhane rAjanyadanyatkriyatAmiti || 31||

yAtvA chAhaM kurUnsarvAnyuShmadarthamahApayan |
yatiShye prashamaM kartuM lakShayiShye cha cheShTitam || 32||

kauravANAM pravRRittiM cha gatvA yuddhAdhikArikAm |
nishAmya vinivartiShye jayAya tava bhArata || 33||

sarvathA yuddhamevAhamAsha.nsAmi paraiH saha |
nimittAni hi sarvANi tathA prAdurbhavanti me || 34||

mRRigAH shakuntAshcha vadanti ghoraM  hastyashvamukhyeShu nishAmukheShu |
ghorANi rUpANi tathaiva chAgni rvarNAnbahUnpuShyati ghorarUpAn || 35||

manuShyalokakShapaNo.atha ghoro  no chedanuprApta ihAntakaH syAt || 35||

shastrANi patraM kavachAnrathA.nshcha  nAgAndhvajA.nshcha pratipAdayitvA |
yodhAshcha sarve kRRitanishramAste  bhavantu hastyashvaratheShu yattAH || 36||

sA~NgrAmikaM te yadupArjanIyaM  sarvaM samagraM kuru tannarendra || 36||

duryodhano na hyalamadya dAtuM  jIva.nstavaitannRRipate katha~nchit |
yatte purastAdabhavatsamRRiddhaM  dyUte hRRitaM pANDavamukhya rAjyam || 37||

\hrule

\medskip
                  72
\medskip

bhImasena uvAcha||

yathA yathaiva shAntiH syAtkurUNAM madhusUdana |
tathA tathaiva bhAShethA mA sma yuddhena bhIShayeH || 1||

amarShI nityasa.nrabdhaH shreyodveShI mahAmanAH |
nograM duryodhano vAchyaH sAmnaivainaM samAchareH || 2||

prakRRityA pApasattvashcha tulyachetAshcha dasyubhiH |
aishvaryamadamattashcha kRRitavairashcha pANDavaiH || 3||

adIrghadarshI niShThUrI kSheptA krUraparAkramaH |
dIrghamanyuraneyashcha pApAtmA nikRRitipriyaH || 4||

mriyetApi na bhajyeta naiva jahyAtsvakaM matam |
tAdRRishena shamaM kRRiShNa manye paramaduShkaram || 5||

suhRRidAmapyavAchInastyaktadharmaH priyAnRRitaH |
pratihantyeva suhRRidAM vAchashchaiva manA.nsi cha || 6||

sa manyuvashamApannaH svabhAvaM duShTamAsthitaH |
svabhAvAtpApamanveti tRRiNaistunna ivoragaH || 7||

duryodhano hi yatsenaH sarvathA viditastava |
yachChIlo yatsvabhAvashcha yadbalo yatparAkramaH || 8||

purA prasannAH kuravaH sahaputrAstathA vayam |
indrajyeShThA ivAbhUma modamAnAH sabAndhavAH || 9||

duryodhanasya krodhena bhAratA madhusUdana |
dhakShyante shishirApAye vanAnIva hutAshanaiH || 10||

aShTAdasheme rAjAnaH prakhyAtA madhusUdana |
ye samuchchichChidurj~nAtInsuhRRidashcha sabAndhavAn || 11||

asurANAM samRRiddhAnAM jvalatAmiva tejasA |
paryAyakAle dharmasya prApte balirajAyata || 12||

haihayAnAmudAvarto nIpAnAM janamejayaH |
bahulastAlaja~NghAnAM kRRimINAmuddhato vasuH || 13||

ajabinduH suvIrANAM surAShTrANAM kusharddhikaH |
arkajashcha balIhAnAM chInAnAM dhautamUlakaH || 14||

hayagrIvo videhAnAM varaprashcha mahaujasAm |
bAhuH sundaravegAnAM dIptAkShANAM purUravAH || 15||

sahajashchedimatsyAnAM prachetAnAM bRRihadbalaH |
dhAraNashchendravatsAnAM mukuTAnAM vigAhanaH || 16||

shamashcha nandivegAnAmityete kulapA.nsanAH |
yugAnte kRRiShNa sambhUtAH kuleShu puruShAdhamAH || 17||

apyayaM naH kurUNAM syAdyugAnte kAlasambhRRitaH |
duryodhanaH kulA~NgAro jaghanyaH pApapUruShaH || 18||

tasmAnmRRidu shanairenaM brUyA dharmArthasaMhitam |
kAmAnubandhabahulaM nogramugraparAkramam || 19||

api duryodhanaM kRRiShNa sarve vayamadhashcharAH |
nIchairbhUtvAnuyAsyAmo mA sma no bharatA nashan || 20||

apyudAsInavRRittiH syAdyathA naH kurubhiH saha |
vAsudeva tathA kAryaM na kurUnanayaH spRRishet || 21||

vAchyaH pitAmaho vRRiddho ye cha kRRiShNa sabhAsadaH |
bhrAtR^INAmastu saubhrAtraM dhArtarAShTraH prashAmyatAm || 22||

ahametadbravImyevaM rAjA chaiva prasha.nsati |
arjuno naiva yuddhArthI bhUyasI hi dayArjune || 23||

\hrule

\medskip
                  73
\medskip

vaishampAyana uvAcha||

etachChrutvA mahAbAhuH keshavaH prahasanniva |
abhUtapUrvaM bhImasya mArdavopagataM vachaH || 1||

gireriva laghutvaM tachChItatvamiva pAvake |
matvA rAmAnujaH shauriH shAr~NgadhanvA vRRikodaram || 2||

santejaya.nstadA vAgbhirmAtarishveva pAvakam |
uvAcha bhImamAsInaM kRRipayAbhipariplutam || 3||

tvamanyadA bhImasena yuddhameva prasha.nsasi |
vadhAbhinandinaH krUrAndhArtarAShTrAnmimardiShuH || 4||

na cha svapiShi jAgarShi nyubjaH sheShe parantapa |
ghorAmashAntAM rushatIM sadA vAchaM prabhAShase || 5||

niHshvasannagnivarNena santaptaH svena manyunA |
aprashAntamanA bhIma sadhUma iva pAvakaH || 6||

ekAnte niShTana~nsheShe bhArArta iva durbalaH |
api tvAM kechidunmattaM manyante.atadvido janAH || 7||

Arujya vRRikShAnnirmUlAngajaH paribhujanniva |
nighnanpadbhiH kShitiM bhIma niShTananparidhAvasi || 8||

nAsmi~njane.abhiramase rahaH kShiyasi pANDava |
nAnyaM nishi divA vApi kadAchidabhinandasi || 9||

akasmAtsmayamAnashcha rahasyAsse rudanniva |
jAnvormUrdhAnamAdhAya chiramAsse pramIlitaH || 10||

bhrukuTiM cha punaH kurvannoShThau cha vilihanniva |
abhIkShNaM dRRishyase bhIma sarvaM tanmanyukAritam || 11||

yathA purastAtsavitA dRRishyate shukramuchcharan |
yathA cha pashchAnnirmukto dhruvaM paryeti rashmivAn || 12||

tathA satyaM bravImyetannAsti tasya vyatikramaH |
hantAhaM gadayAbhyetya duryodhanamamarShaNam || 13||

iti sma madhye bhrAtR^INAM satyenAlabhase gadAm |
tasya te prashame buddhirdhIyate.adya parantapa || 14||

aho yuddhapratIpAni yuddhakAla upasthite |
pashyasIvApratIpAni kiM tvAM bhIrbhIma vindati || 15||

aho pArtha nimittAni viparItAni pashyasi |
svapnAnte jAgarAnte cha tasmAtprashamamichChasi || 16||

aho nAsha.nsase ki~nchitpu.nstvaM klIba ivAtmani |
kashmalenAbhipanno.asi tena te vikRRitaM manaH || 17||

udvepate te hRRidayaM manaste praviShIdati |
UrustambhagRRihIto.asi tasmAtprashamamichChasi || 18||

anityaM kila martyasya chittaM pArtha chalAchalam |
vAtavegaprachalitA aShThIlA shAlmaleriva || 19||

tavaiShA vikRRitA buddhirgavAM vAgiva mAnuShI |
manA.nsi pANDuputrANAM majjayatyaplavAniva || 20||

idaM me mahadAshcharyaM parvatasyeva sarpaNam |
yadIdRRishaM prabhAShethA bhImasenAsamaM vachaH || 21||

sa dRRiShTvA svAni karmANi kule janma cha bhArata |
uttiShThasva viShAdaM mA kRRithA vIra sthiro bhava || 22||

na chaitadanurUpaM te yatte glAnirari.ndama |
yadojasA na labhate kShatriyo na tadashnute || 23||

\hrule

\medskip
                  74
\medskip

vaishampAyana uvAcha||

tathokto vAsudevena nityamanyuramarShaNaH |
sadashvavatsamAdhAvadbabhAShe tadanantaram || 1||

anyathA mAM chikIrShantamanyathA manyase.achyuta |
praNItabhAvamatyantaM yudhi satyaparAkramam || 2||

vettha dAshArha sattvaM me dIrghakAlaM sahoShitaH |
uta vA mAM na jAnAsi plavanhrada ivAlpavaH || 3||

tasmAdapratirUpAbhirvAgbhirmAM tvaM samarChasi || 3||

kathaM hi bhImasenaM mAM jAnankashchana mAdhava |
brUyAdapratirUpANi yathA mAM vaktumarhasi || 4||

tasmAdidaM pravakShyAmi vachanaM vRRiShNinandana |
AtmanaH pauruShaM chaiva balaM cha na samaM paraiH || 5||

sarvathA nAryakarmaitatprasha.nsA svayamAtmanaH |
ativAdApaviddhastu vakShyAmi balamAtmanaH || 6||

pashyeme rodasI kRRiShNa yayorAsannimAH prajAH |
achale chApyanante cha pratiShThe sarvamAtarau || 7||

yadIme sahasA kruddhe sameyAtAM shile iva |
ahamete nigRRihNIyAM bAhubhyAM sacharAchare || 8||

pashyaitadantaraM bAhvormahAparighayoriva |
ya etatprApya muchyeta na taM pashyAmi pUruSham || 9||

himavA.nshcha samudrashcha vajrI cha balabhitsvayam |
mayAbhipannaM trAyeranbalamAsthAya na trayaH || 10||

yudhyeyaM kShatriyAnsarvAnpANDaveShvAtatAyinaH |
adhaH pAdatalenaitAnadhiShThAsyAmi bhUtale || 11||

na hi tvaM nAbhijAnAsi mama vikramamachyuta |
yathA mayA vinirjitya rAjAno vashagAH kRRitAH || 12||

atha chenmAM na jAnAsi sUryasyevodyataH prabhAm |
vigADhe yudhi sambAdhe vetsyase mAM janArdana || 13||

kiM mAtyavAkShIH paruShairvraNaM sUchyA ivAnagha |
yathAmati bravImyetadviddhi mAmadhikaM tataH || 14||

draShTAsi yudhi sambAdhe pravRRitte vaishase.ahani |
mayA praNunnAnmAta~NgAnrathinaH sAdinastathA || 15||

tathA narAnabhikruddhaM nighnantaM kShatriyarShabhAn |
draShTA mAM tvaM cha lokashcha vikarShantaM varAnvarAn || 16||

na me sIdanti majjAno na mamodvepate manaH |
sarvalokAdabhikruddhAnna bhayaM vidyate mama || 17||

kiM tu sauhRRidamevaitatkRRipayA madhusUdana |
sarvA.nstitikShe sa~NkleshAnmA sma no bharatA nashan || 18||

\hrule

\medskip
                  75
\medskip

bhagavAnuvAcha||

bhAvaM jij~nAsamAno.ahaM praNayAdidamabruvam |
na chAkShepAnna pANDityAnna krodhAnna vivakShayA || 1||

vedAhaM tava mAhAtmyamuta te veda yadbalam |
uta te veda karmANi na tvAM paribhavAmyaham || 2||

yathA chAtmani kalyANaM sambhAvayasi pANDava |
sahasraguNamapyetattvayi sambhAvayAmyaham || 3||

yAdRRishe cha kule janma sarvarAjAbhipUjite |
bandhubhishcha suhRRidbhishcha bhIma tvamasi tAdRRishaH || 4||

jij~nAsanto hi dharmasya sa.ndigdhasya vRRikodara |
paryAyaM na vyavasyanti daivamAnuShayorjanAH || 5||

sa eva heturbhUtvA hi puruShasyArthasiddhiShu |
vinAshe.api sa evAsya sa.ndigdhaM karma pauruSham || 6||

anyathA paridRRiShTAni kavibhirdoShadarshibhiH |
anyathA parivartante vegA iva nabhasvataH || 7||

sumantritaM sunItaM cha nyAyatashchopapAditam |
kRRitaM mAnuShyakaM karma daivenApi virudhyate || 8||

daivamapyakRRitaM karma pauruSheNa vihanyate |
shItamuShNaM tathA varShaM kShutpipAse cha bhArata || 9||

yadanyaddiShTabhAvasya puruShasya svaya~NkRRitam |
tasmAdanavarodhashcha vidyate tatra lakShaNam || 10||

lokasya nAnyato vRRittiH pANDavAnyatra karmaNaH |
evambuddhiH pravarteta phalaM syAdubhayAnvayAt || 11||

ya evaM kRRitabuddhiH sankarmasveva pravartate |
nAsiddhau vyathate tasya na siddhau harShamashnute || 12||

tatreyamarthamAtrA me bhImasena vivakShitA |
naikAntasiddhirmantavyA kurubhiH saha sa.nyuge || 13||

nAtipraNItarashmiH syAttathA bhavati paryaye |
viShAdamarChedglAniM vA etadarthaM bravImi te || 14||

shvobhUte dhRRitarAShTrasya samIpaM prApya pANDava |
yatiShye prashamaM kartuM yuShmadarthamahApayan || 15||

shamaM chette kariShyanti tato.anantaM yasho mama |
bhavatAM cha kRRitaH kAmasteShAM cha shreya uttamam || 16||

te chedabhinivekShyanti nAbhyupaiShyanti me vachaH |
kuravo yuddhamevAtra raudraM karma bhaviShyati || 17||

asminyuddhe bhImasena tvayi bhAraH samAhitaH |
dhUrarjunena dhAryA syAdvoDhavya itaro janaH || 18||

ahaM hi yantA bIbhatsorbhavitA sa.nyuge sati |
dhana~njayasyaiSha kAmo na hi yuddhaM na kAmaye || 19||

tasmAdAsha~NkamAno.ahaM vRRikodara matiM tava |
tudannaklIbayA vAchA tejaste samadIpayam || 20||

\hrule

\medskip
                  76
\medskip

arjuna uvAcha||

uktaM yudhiShThireNaiva yAvadvAchyaM janArdana |
tava vAkyaM tu me shrutvA pratibhAti parantapa || 1||

naiva prashamamatra tvaM manyase sukaraM prabho |
lobhAdvA dhRRitarAShTrasya dainyAdvA samupasthitAt || 2||

aphalaM manyase chApi puruShasya parAkramam |
na chAntareNa karmANi pauruSheNa phalodayaH || 3||

tadidaM bhAShitaM vAkyaM tathA cha na tathaiva cha |
na chaitadevaM draShTavyamasAdhyamiti ki~nchana || 4||

kiM chaitanmanyase kRRichChramasmAkaM pApamAditaH |
kurvanti teShAM karmANi yeShAM nAsti phalodayaH || 5||

sampAdyamAnaM samyakcha syAtkarma saphalaM prabho |
sa tathA kRRiShNa vartasva yathA sharma bhavetparaiH || 6||

pANDavAnAM kurUNAM cha bhavAnparamakaH suhRRit |
surANAmasurANAM cha yathA vIra prajApatiH || 7||

kurUNAM pANDavAnAM cha pratipatsva nirAmayam |
asmaddhitamanuShThAtuM na manye tava duShkaram || 8||

evaM chetkAryatAmeti kAryaM tava janArdana |
gamanAdevameva tvaM kariShyasi na sa.nshayaH || 9||

chikIrShitamathAnyatte tasminvIra durAtmani |
bhaviShyati tathA sarvaM yathA tava chikIrShitam || 10||

sharma taiH saha vA no.astu tava vA yachchikIrShitam |
vichAryamANo yaH kAmastava kRRiShNa sa no guruH || 11||

na sa nArhati duShTAtmA vadhaM sasutabAndhavaH |
yena dharmasute dRRiShTvA na sA shrIrupamarShitA || 12||

yachchApyapashyatopAyaM dharmiShThaM madhusUdana |
upAyena nRRisha.nsena hRRitA durdyUtadevinA || 13||

kathaM hi puruSho jAtaH kShatriyeShu dhanurdharaH |
samAhUto nivarteta prANatyAge.apyupasthite || 14||

adharmeNa jitAndRRiShTvA vane pravrajitA.nstathA |
vadhyatAM mama vArShNeya nirgato.asau suyodhanaH || 15||

na chaitadadbhutaM kRRiShNa mitrArthe yachchikIrShasi |
kriyA kathaM nu mukhyA syAnmRRidunA vetareNa vA || 16||

atha vA manyase jyAyAnvadhasteShAmanantaram |
tadeva kriyatAmAshu na vichAryamatastvayA || 17||

jAnAsi hi yathA tena draupadI pApabuddhinA |
parikliShTA sabhAmadhye tachcha tasyApi marShitam || 18||

sa nAma samyagvarteta pANDaveShviti mAdhava |
na me sa~njAyate buddhirbIjamuptamivoShare || 19||

tasmAdyanmanyase yuktaM pANDavAnAM cha yaddhitam |
tadAshu kuru vArShNeya yannaH kAryamanantaram || 20||

\hrule

\medskip
                  77
\medskip

bhagavAnuvAcha||

evametanmahAbAho yathA vadasi pANDava |
sarvaM tvidaM samAyattaM bIbhatso karmaNordvayoH || 1||

kShetraM hi rasavachChuddhaM karShakeNopapAditam |
RRite varShaM na kaunteya jAtu nirvartayetphalam || 2||

tatra vai pauruShaM brUyurAsekaM yatnakAritam |
tatra chApi dhruvaM pashyechChoShaNaM daivakAritam || 3||

tadidaM nishchitaM buddhyA pUrvairapi mahAtmabhiH |
daive cha mAnuShe chaiva sa.nyuktaM lokakAraNam || 4||

ahaM hi tatkariShyAmi paraM puruShakArataH |
daivaM tu na mayA shakyaM karma kartuM katha~nchana || 5||

sa hi dharmaM cha satyaM cha tyaktvA charati durmatiH |
na hi santapyate tena tathArUpeNa karmaNA || 6||

tAM chApi buddhiM pApiShThAM vardhayantyasya mantriNaH |
shakuniH sUtaputrashcha bhrAtA duHshAsanastathA || 7||

sa hi tyAgena rAjyasya na shamaM samupeShyati |
antareNa vadhAtpArtha sAnubandhaH suyodhanaH || 8||

na chApi praNipAtena tyaktumichChati dharmarAT |
yAchyamAnastu rAjyaM sa na pradAsyati durmatiH || 9||

na tu manye sa tadvAchyo yadyudhiShThirashAsanam |
uktaM prayojanaM tatra dharmarAjena bhArata || 10||

tathA pApastu tatsarvaM na kariShyati kauravaH |
tasmi.nshchAkriyamANe.asau lokavadhyo bhaviShyati || 11||

mama chApi sa vadhyo vai jagatashchApi bhArata |
yena kaumArake yUyaM sarve viprakRRitAstathA || 12||

vipraluptaM cha vo rAjyaM nRRisha.nsena durAtmanA |
na chopashAmyate pApaH shriyaM dRRiShTvA yudhiShThire || 13||

asakRRichchApyahaM tena tvatkRRite pArtha bheditaH |
na mayA tadgRRihItaM cha pApaM tasya chikIrShitam || 14||

jAnAsi hi mahAbAho tvamapyasya paraM matam |
priyaM chikIrShamANaM cha dharmarAjasya mAmapi || 15||

sa jAna.nstasya chAtmAnaM mama chaiva paraM matam |
ajAnanniva chAkasmAdarjunAdyAbhisha~Nkase || 16||

yachchApi paramaM divyaM tachchApyavagataM tvayA |
vidhAnavihitaM pArtha kathaM sharma bhavetparaiH || 17||

yattu vAchA mayA shakyaM karmaNA chApi pANDava |
kariShye tadahaM pArtha na tvAsha.nse shamaM paraiH || 18||

kathaM goharaNe brUyAdichCha~nsharma tathAvidham |
yAchyamAno.api bhIShmeNa sa.nvatsaragate.adhvani || 19||

tadaiva te parAbhUtA yadA sa~NkalpitAstvayA |
lavashaH kShaNashashchApi na cha tuShTaH suyodhanaH || 20||

sarvathA tu mayA kAryaM dharmarAjasya shAsanam |
vibhAvyaM tasya bhUyashcha karma pApaM durAtmanaH || 21||

\hrule

\medskip
                  78
\medskip

nakula uvAcha||

uktaM bahuvidhaM vAkyaM dharmarAjena mAdhava |
dharmaj~nena vadAnyena dharmayuktaM cha tattvataH || 1||

matamAj~nAya rAj~nashcha bhImasenena mAdhava |
sa.nshamo bAhuvIryaM cha khyApitaM mAdhavAtmanaH || 2||

tathaiva phalgunenApi yaduktaM tattvayA shrutam |
Atmanashcha mataM vIra kathitaM bhavatAsakRRit || 3||

sarvametadatikramya shrutvA paramataM bhavAn |
yatprAptakAlaM manyethAstatkuryAH puruShottama || 4||

tasmi.nstasminnimitte hi mataM bhavati keshava |
prAptakAlaM manuShyeNa svayaM kAryamari.ndama || 5||

anyathA chintito hyarthaH punarbhavati so.anyathA |
anityamatayo loke narAH puruShasattama || 6||

anyathA buddhayo hyAsannasmAsu vanavAsiShu |
adRRishyeShvanyathA kRRiShNa dRRishyeShu punaranyathA || 7||

asmAkamapi vArShNeya vane vicharatAM tadA |
na tathA praNayo rAjye yathA samprati vartate || 8||

nivRRittavanavAsAnnaH shrutvA vIra samAgatAH |
akShauhiNyo hi saptemAstvatprasAdAjjanArdana || 9||

imAnhi puruShavyAghrAnachintyabalapauruShAn |
AttashastrAnraNe dRRiShTvA na vyathediha kaH pumAn || 10||

sa bhavAnkurumadhye taM sAntvapUrvaM bhayAnvitam |
brUyAdvAkyaM yathA mando na vyatheta suyodhanaH || 11||

yudhiShThiraM bhImasenaM bIbhatsuM chAparAjitam |
sahadevaM cha mAM chaiva tvAM cha rAmaM cha keshava || 12||

sAtyakiM cha mahAvIryaM virATaM cha sahAtmajam |
drupadaM cha sahAmAtyaM dhRRiShTadyumnaM cha pArShatam || 13||

kAshirAjaM cha vikrAntaM dhRRiShTaketuM cha chedipam |
mA.nsashoNitabhRRinmartyaH pratiyudhyeta ko yudhi || 14||

sa bhavAngamanAdeva sAdhayiShyatyasa.nshayam |
iShTamarthaM mahAbAho dharmarAjasya kevalam || 15||

vidurashchaiva bhIShmashcha droNashcha sahabAhlikaH |
shreyaH samarthA vij~nAtumuchyamAnaM tvayAnagha || 16||

te chainamanuneShyanti dhRRitarAShTraM janAdhipam |
taM cha pApasamAchAraM sahAmAtyaM suyodhanam || 17||

shrotA chArthasya vidurastvaM cha vaktA janArdana |
kamivArthaM vivartantaM sthApayetAM na vartmani || 18||

\hrule

\medskip
                  79
\medskip

sahadeva uvAcha||

yadetatkathitaM rAj~nA dharma eSha sanAtanaH |
yathA tu yuddhameva syAttathA kAryamari.ndama || 1||

yadi prashamamichCheyuH kuravaH pANDavaiH saha |
tathApi yuddhaM dAshArha yojayethAH sahaiva taiH || 2||

kathaM nu dRRiShTvA pA~nchAlIM tathA kliShTAM sabhAgatAm |
avadhena prashAmyeta mama manyuH suyodhane || 3||

yadi bhImArjunau kRRiShNa dharmarAjashcha dhArmikaH |
dharmamutsRRijya tenAhaM yoddhumichChAmi sa.nyuge || 4||

sAtyakiruvAcha||

satyamAha mahAbAho sahadevo mahAmatiH |
duryodhanavadhe shAntistasya kopasya me bhavet || 5||

jAnAsi hi yathA dRRiShTvA chIrAjinadharAnvane |
tavApi manyurudbhUto duHkhitAnprekShya pANDavAn || 6||

tasmAnmAdrIsutaH shUro yadAha puruSharShabhaH |
vachanaM sarvayodhAnAM tanmataM puruShottama || 7||

vaishampAyana uvAcha||

evaM vadati vAkyaM tu yuyudhAne mahAmatau |
subhImaH siMhanAdo.abhUdyodhAnAM tatra sarvashaH || 8||

sarve hi sarvato vIrAstadvachaH pratyapUjayan |
sAdhu sAdhviti shaineyaM harShayanto yuyutsavaH || 9||

\hrule

\medskip
                  80
\medskip

vaishampAyana uvAcha||

rAj~nastu vachanaM shrutvA dharmArthasahitaM hitam |
kRRiShNA dAshArhamAsInamabravIchChokakarShitA || 1||

sutA drupadarAjasya svasitAyatamUrdhajA |
sampUjya sahadevaM cha sAtyakiM cha mahAratham || 2||

bhImasenaM cha sa.nshAntaM dRRiShTvA paramadurmanAH |
ashrupUrNekShaNA vAkyamuvAchedaM manasvinI || 3||

viditaM te mahAbAho dharmaj~na madhusUdana |
yathA nikRRitimAsthAya bhra.nshitAH pANDavAH sukhAt || 4||

dhRRitarAShTrasya putreNa sAmAtyena janArdana |
yathA cha sa~njayo rAj~nA mantraM rahasi shrAvitaH || 5||

yudhiShThireNa dAshArha tachchApi viditaM tava |
yathoktaH sa~njayashchaiva tachcha sarvaM shrutaM tvayA || 6||

pa~ncha nastAta dIyantAM grAmA iti mahAdyute |
kushasthalaM vRRikasthalamAsandI vAraNAvatam || 7||

avasAnaM mahAbAho ki~nchideva tu pa~nchamam |
iti duryodhano vAchyaH suhRRidashchAsya keshava || 8||

tachchApi nAkarodvAkyaM shrutvA kRRiShNa suyodhanaH |
yudhiShThirasya dAshArha hrImataH sandhimichChataH || 9||

apradAnena rAjyasya yadi kRRiShNa suyodhanaH |
sandhimichChenna kartavyastatra gatvA katha~nchana || 10||

shakShyanti hi mahAbAho pANDavAH sRRi~njayaiH saha |
dhArtarAShTrabalaM ghoraM kruddhaM pratisamAsitum || 11||

na hi sAmnA na dAnena shakyo.arthasteShu kashchana |
tasmAtteShu na kartavyA kRRipA te madhusUdana || 12||

sAmnA dAnena vA kRRiShNa ye na shAmyanti shatravaH |
moktavyasteShu daNDaH syAjjIvitaM parirakShatA || 13||

tasmAtteShu mahAdaNDaH kSheptavyaH kShipramachyuta |
tvayA chaiva mahAbAho pANDavaiH saha sRRi~njayaiH || 14||

etatsamarthaM pArthAnAM tava chaiva yashaskaram |
kriyamANaM bhavetkRRiShNa kShatrasya cha sukhAvaham || 15||

kShatriyeNa hi hantavyaH kShatriyo lobhamAsthitaH |
akShatriyo vA dAshArha svadharmamanutiShThatA || 16||

anyatra brAhmaNAttAta sarvapApeShvavasthitAt |
gururhi sarvavarNAnAM brAhmaNaH prasRRitAgrabhuk || 17||

yathAvadhye bhaveddoSho vadhyamAne janArdana |
sa vadhyasyAvadhe dRRiShTa iti dharmavido viduH || 18||

yathA tvAM na spRRishedeSha doShaH kRRiShNa tathA kuru |
pANDavaiH saha dAshArha sRRi~njayaishcha sasainikaiH || 19||

punaruktaM cha vakShyAmi vishrambheNa janArdana |
kA nu sImantinI mAdRRikpRRithivyAmasti keshava || 20||

sutA drupadarAjasya vedimadhyAtsamutthitA |
dhRRiShTadyumnasya bhaginI tava kRRiShNa priyA sakhI || 21||

AjamIDhakulaM prAptA snuShA pANDormahAtmanaH |
mahiShI pANDuputrANAM pa~nchendrasamavarchasAm || 22||

sutA me pa~nchabhirvIraiH pa~ncha jAtA mahArathAH |
abhimanyuryathA kRRiShNa tathA te tava dharmataH || 23||

sAhaM keshagrahaM prAptA parikliShTA sabhAM gatA |
pashyatAM pANDuputrANAM tvayi jIvati keshava || 24||

jIvatsu kauraveyeShu pA~nchAleShvatha vRRiShNiShu |
dAsIbhUtAsmi pApAnAM sabhAmadhye vyavasthitA || 25||

nirAmarSheShvacheShTeShu prekShamANeShu pANDuShu |
trAhi mAmiti govinda manasA kA~NkShito.asi me || 26||

yatra mAM bhagavAnrAjA shvashuro vAkyamabravIt |
varaM vRRiNIShva pA~nchAli varArhAsi matAsi me || 27||

adAsAH pANDavAH santu sarathAH sAyudhA iti |
mayokte yatra nirmuktA vanavAsAya keshava || 28||

eva.nvidhAnAM duHkhAnAmabhij~no.asi janArdana |
trAhi mAM puNDarIkAkSha sabhartRRij~nAtibAndhavAm || 29||

nanvahaM kRRiShNa bhIShmasya dhRRitarAShTrasya chobhayoH |
snuShA bhavAmi dharmeNa sAhaM dAsIkRRitAbhavam || 30||

dhigbalaM bhImasenasya dhikpArthasya dhanuShmatAm |
yatra duryodhanaH kRRiShNa muhUrtamapi jIvati || 31||

yadi te.ahamanugrAhyA yadi te.asti kRRipA mayi |
dhArtarAShTreShu vai kopaH sarvaH kRRiShNa vidhIyatAm || 32||

ityuktvA mRRidusaMhAraM vRRijinAgraM sudarshanam |
sunIlamasitApA~NgI puNyagandhAdhivAsitam || 33||

sarvalakShaNasampannaM mahAbhujagavarchasam |
keshapakShaM varArohA gRRihya savyena pANinA || 34||

padmAkShI puNDarIkAkShamupetya gajagAminI |
ashrupUrNekShaNA kRRiShNA kRRiShNaM vachanamabravIt || 35||

ayaM te puNDarIkAkSha duHshAsanakaroddhRRitaH |
smartavyaH sarvakAleShu pareShAM sandhimichChatA || 36||

yadi bhImArjunau kRRiShNa kRRipaNau sandhikAmukau |
pitA me yotsyate vRRiddhaH saha putrairmahArathaiH || 37||

pa~ncha chaiva mahAvIryAH putrA me madhusUdana |
abhimanyuM puraskRRitya yotsyanti kurubhiH saha || 38||

duHshAsanabhujaM shyAmaM sa~nChinnaM pA.nsuguNThitam |
yadyahaM taM na pashyAmi kA shAntirhRRidayasya me || 39||

trayodasha hi varShANi pratIkShantyA gatAni me |
nidhAya hRRidaye manyuM pradIptamiva pAvakam || 40||

vidIryate me hRRidayaM bhImavAkShalyapIDitam |
yo.ayamadya mahAbAhurdharmaM samanupashyati || 41||

ityuktvA bAShpasannena kaNThenAyatalochanA |
ruroda kRRiShNA sotkampaM sasvaraM bAShpagadgadam || 42||

stanau pInAyatashroNI sahitAvabhivarShatI |
dravIbhUtamivAtyuShNamutsRRijadvAri netrajam || 43||

tAmuvAcha mahAbAhuH keshavaH parisAntvayan |
achirAddrakShyase kRRiShNe rudatIrbharatastriyaH || 44||

evaM tA bhIru rotsyanti nihataj~nAtibAndhavAH |
hatamitrA hatabalA yeShAM kruddhAsi bhAmini || 45||

ahaM cha tatkariShyAmi bhImArjunayamaiH saha |
yudhiShThiraniyogena daivAchcha vidhinirmitAt || 46||

dhArtarAShTrAH kAlapakvA na chechChRRiNvanti me vachaH |
sheShyante nihatA bhUmau shvashRRigAlAdanIkRRitAH || 47||

chaleddhi himavA~nshailo medinI shatadhA bhavet |
dyauH patechcha sanakShatrA na me moghaM vacho bhavet || 48||

satyaM te pratijAnAmi kRRiShNe bAShpo nigRRihyatAm |
hatAmitrA~nshriyA yuktAnachirAddrakShyase patIn || 49||

\hrule

\medskip
                  81
\medskip

arjuna uvAcha||

kurUNAmadya sarveShAM bhavAnsuhRRidanuttamaH |
sambandhI dayito nityamubhayoH pakShayorapi || 1||

pANDavairdhArtarAShTrANAM pratipAdyamanAmayam |
samarthaH prashamaM chaiShAM kartuM tvamasi keshava || 2||

tvamitaH puNDarIkAkSha suyodhanamamarShaNam |
shAntyarthaM bhArataM brUyA yattadvAchyamamitrahan || 3||

tvayA dharmArthayuktaM cheduktaM shivamanAmayam |
hitaM nAdAsyate bAlo diShTasya vashameShyati || 4||

bhagavAnuvAcha||

dharmyamasmaddhitaM chaiva kurUNAM yadanAmayam |
eSha yAsyAmi rAjAnaM dhRRitarAShTramabhIpsayA || 5||

vaishampAyana uvAcha||

tato vyapete tamasi sUrye vimala udgate |
maitre muhUrte samprApte mRRidvarchiShi divAkare || 6||

kaumude mAsi revatyAM sharadante himAgame |
sphItasasyasukhe kAle kalyaH sattvavatAM varaH || 7||

ma~NgalyAH puNyanirghoShA vAchaH shRRiNva.nshcha sUnRRitAH |
brAhmaNAnAM pratItAnAmRRiShINAmiva vAsavaH || 8||

kRRitvA paurvAhNikaM kRRityaM snAtaH shuchirala~NkRRitaH |
upatasthe vivasvantaM pAvakaM cha janArdanaH || 9||

RRiShabhaM pRRiShTha Alabhya brAhmaNAnabhivAdya cha |
agniM pradakShiNaM kRRitvA pashyankalyANamagrataH || 10||

tatpratij~nAya vachanaM pANDavasya janArdanaH |
shinernaptAramAsInamabhyabhAShata sAtyakim || 11||

ratha AropyatAM sha~NkhashchakraM cha gadayA saha |
upAsa~NgAshcha shaktyashcha sarvapraharaNAni cha || 12||

duryodhano hi duShTAtmA karNashcha sahasaubalaH |
na cha shatruravaj~neyaH prAkRRito.api balIyasA || 13||

tatastanmatamAj~nAya keshavasya puraHsarAH |
prasasruryojayiShyanto rathaM chakragadAbhRRitaH || 14||

taM dIptamiva kAlAgnimAkAshagamivAdhvagam |
chandrasUryaprakAshAbhyAM chakrAbhyAM samala~NkRRitam || 15||

ardhachandraishcha chandraishcha matsyaiH samRRigapakShibhiH |
puShpaishcha vividhaishchitraM maNiratnaishcha sarvashaH || 16||

taruNAdityasa~NkAshaM bRRihantaM chArudarshanam |
maNihemavichitrA~NgaM sudhvajaM supatAkinam || 17||

sUpaskaramanAdhRRiShyaM vaiyAghraparivAraNam |
yashoghnaM pratyamitrANAM yadUnAM nandivardhanam || 18||

vAjibhiH sainyasugrIvameghapuShpabalAhakaiH |
snAtaiH sampAdayAM chakruH sampannaiH sarvasampadA || 19||

mahimAnaM tu kRRiShNasya bhUya evAbhivardhayan |
sughoShaH patagendreNa dhvajena yuyuje rathaH || 20||

taM merushikharaprakhyaM meghadundubhinisvanam |
Aruroha rathaM shaurirvimAnamiva puNyakRRit || 21||

tataH sAtyakimAropya prayayau puruShottamaH |
pRRithivIM chAntarikShaM cha rathaghoSheNa nAdayan || 22||

vyapoDhAbhraghanaH kAlaH kShaNena samapadyata |
shivashchAnuvavau vAyuH prashAntamabhavadrajaH || 23||

pradakShiNAnulomAshcha ma~NgalyA mRRigapakShiNaH |
prayANe vAsudevasya babhUvuranuyAyinaH || 24||

ma~NgalyArthapadaiH shabdairanvavartanta sarvashaH |
sArasAH shatapatrAshcha ha.nsAshcha madhusUdanam || 25||

mantrAhutimahAhomairhUyamAnashcha pAvakaH |
pradakShiNashikho bhUtvA vidhUmaH samapadyata || 26||

vasiShTho vAmadevashcha bhUridyumno gayaH krathaH |
shukranAradavAlmIkA marutaH kushiko bhRRiguH || 27||

brahmadevarShayashchaiva kRRiShNaM yadusukhAvaham |
pradakShiNamavartanta sahitA vAsavAnujam || 28||

evametairmahAbhAgairmaharShigaNasAdhubhiH |
pUjitaH prayayau kRRiShNaH kurUNAM sadanaM prati || 29||

taM prayAntamanuprAyAtkuntIputro yudhiShThiraH |
bhImasenArjunau chobhau mAdrIputrau cha pANDavau || 30||

chekitAnashcha vikrAnto dhRRiShTaketushcha chedipaH |
drupadaH kAshirAjashcha shikhaNDI cha mahArathaH || 31||

dhRRiShTadyumnaH saputrashcha virATaH kekayaiH saha |
sa.nsAdhanArthaM prayayuH kShatriyAH kShatriyarShabham || 32||

tato.anuvrajya govindaM dharmarAjo yudhiShThiraH |
rAj~nAM sakAshe dyutimAnuvAchedaM vachastadA || 33||

yo naiva kAmAnna bhayAnna lobhAnnArthakAraNAt |
anyAyamanuvarteta sthirabuddhiralolupaH || 34||

dharmaj~no dhRRitimAnprAj~naH sarvabhUteShu keshavaH |
IshvaraH sarvabhUtAnAM devadevaH pratApavAn || 35||

taM sarvaguNasampannaM shrIvatsakRRitalakShaNam |
sampariShvajya kaunteyaH sa.ndeShTumupachakrame || 36||

yA sA bAlyAtprabhRRityasmAnparyavardhayatAbalA |
upavAsatapaHshIlA sadA svastyayane ratA || 37||

devatAtithipUjAsu gurushushrUShaNe ratA |
vatsalA priyaputrA cha priyAsmAkaM janArdana || 38||

suyodhanabhayAdyA no.atrAyatAmitrakarshana |
mahato mRRityusambAdhAduttarannaurivArNavAt || 39||

asmatkRRite cha satataM yayA duHkhAni mAdhava |
anubhUtAnyaduHkhArhA tAM sma pRRichCheranAmayam || 40||

bhRRishamAshvAsayeshchainAM putrashokapariplutAm |
abhivAdya svajethAshcha pANDavAnparikIrtayan || 41||

UDhAtprabhRRiti duHkhAni shvashurANAmari.ndama |
nikArAnatadarhA cha pashyantI duHkhamashnute || 42||

api jAtu sa kAlaH syAtkRRiShNa duHkhaviparyayaH |
yadahaM mAtaraM kliShTAM sukhe dadhyAmari.ndama || 43||

pravrajanto.anvadhAvatsA kRRipaNA putragRRiddhinI |
rudatImapahAyainAmupagachChAma yadvanam || 44||

na nUnaM mriyate duHkhaiH sA chejjIvati keshava |
tathA putrAdhibhirgADhamArtA hyAnartasatkRRitA || 45||

abhivAdyA tu sA kRRiShNa tvayA madvachanAdvibho |
dhRRitarAShTrashcha kauravyo rAjAnashcha vayo.adhikAH || 46||

bhIShmaM droNaM kRRipaM chaiva mahArAjaM cha bAhlikam |
drauNiM cha somadattaM cha sarvA.nshcha bharatAnpRRithak || 47||

viduraM cha mahAprAj~naM kurUNAM mantradhAriNam |
agAdhabuddhiM dharmaj~naM svajethA madhusUdana || 48||

ityuktvA keshavaM tatra rAjamadhye yudhiShThiraH |
anuj~nAto nivavRRite kRRiShNaM kRRitvA pradakShiNam || 49||

vrajanneva tu bIbhatsuH sakhAyaM puruSharShabham |
abravItparavIraghnaM dAshArhamaparAjitam || 50||

yadasmAkaM vibho vRRittaM purA vai mantranishchaye |
ardharAjyasya govinda viditaM sarvarAjasu || 51||

tachcheddadyAdasa~Ngena satkRRityAnavamanya cha |
priyaM me syAnmahAbAho muchyeranmahato bhayAt || 52||

atashchedanyathA kartA dhArtarAShTro.anupAyavit |
antaM nUnaM kariShyAmi kShatriyANAM janArdana || 53||

evamukte pANDavena paryahRRiShyadvRRikodaraH |
muhurmuhuH krodhavashAtprAvepata cha pANDavaH || 54||

vepamAnashcha kaunteyaH prAkroshanmahato ravAn |
dhana~njayavachaH shrutvA harShotsiktamanA bhRRisham || 55||

tasya taM ninadaM shrutvA samprAvepanta dhanvinaH |
vAhanAni cha sarvANi shakRRinmUtraM prasusruvuH || 56||

ityuktvA keshavaM tatra tathA choktvA vinishchayam |
anuj~nAto nivavRRite pariShvajya janArdanam || 57||

teShu rAjasu sarveShu nivRRitteShu janArdanaH |
tUrNamabhyapataddhRRiShTaH sainyasugrIvavAhanaH || 58||

te hayA vAsudevasya dArukeNa prachoditAH |
panthAnamAchemuriva grasamAnA ivAmbaram || 59||

athApashyanmahAbAhurRRiShInadhvani keshavaH |
brAhmyA shriyA dIpyamAnAnsthitAnubhayataH pathi || 60||

so.avatIrya rathAttUrNamabhivAdya janArdanaH |
yathAvattAnRRiShInsarvAnabhyabhAShata pUjayan || 61||

kachchillokeShu kushalaM kachchiddharmaH svanuShThitaH |
brAhmaNAnAM trayo varNAH kachchittiShThanti shAsane || 62||

tebhyaH prayujya tAM pUjAM provAcha madhusUdanaH |
bhagavantaH kva sa.nsiddhAH kA vIthI bhavatAmiha || 63||

kiM vA bhagavatAM kAryamahaM kiM karavANi vaH |
kenArthenopasamprAptA bhagavanto mahItalam || 64||

tamabravIjjAmadagnya upetya madhusUdanam |
pariShvajya cha govindaM purA sucharite sakhA || 65||

devarShayaH puNyakRRito brAhmaNAshcha bahushrutAH |
rAjarShayashcha dAshArha mAnayantastapasvinaH || 66||

devAsurasya draShTAraH purANasya mahAdyute |
sametaM pArthivaM kShatraM didRRikShantashcha sarvataH || 67||

sabhAsadashcha rAjAnastvAM cha satyaM janArdana |
etanmahatprekShaNIyaM draShTuM gachChAma keshava || 68||

dharmArthasahitA vAchaH shrotumichChAma mAdhava |
tvayochyamAnAH kuruShu rAjamadhye parantapa || 69||

bhIShmadroNAdayashchaiva vidurashcha mahAmatiH |
tvaM cha yAdavashArdUla sabhAyAM vai sameShyatha || 70||

tava vAkyAni divyAni tatra teShAM cha mAdhava |
shrotumichChAma govinda satyAni cha shubhAni cha || 71||

ApRRiShTo.asi mahAbAho punardrakShyAmahe vayam |
yAhyavighnena vai vIra drakShyAmastvAM sabhAgatam || 72||

\hrule

\medskip
                  82
\medskip

vaishampAyana uvAcha||

prayAntaM devakIputraM paravIrarujo dasha |
mahArathA mahAbAhumanvayuH shastrapANayaH || 1||

padAtInAM sahasraM cha sAdinAM cha parantapa |
bhojyaM cha vipulaM rAjanpreShyAshcha shatasho.apare || 2||

janamejaya uvAcha||

kathaM prayAto dAshArho mahAtmA madhusUdanaH |
kAni vA vrajatastasya nimittAni mahaujasaH || 3||

vaishampAyana uvAcha||

tasya prayANe yAnyAsannadbhutAni mahAtmanaH |
tAni me shRRiNu divyAni daivAnyautpAtikAni cha || 4||

anabhre.ashaninirghoShaH savidyutsamajAyata |
anvageva cha parjanyaH prAvarShadvighane bhRRisham || 5||

pratyagUhurmahAnadyaH prA~NmukhAH sindhusattamAH |
viparItA dishaH sarvA na prAj~nAyata ki~nchana || 6||

prAjvalannagnayo rAjanpRRithivI samakampata |
udapAnAshcha kumbhAshcha prAsi~ncha~nshatasho jalam || 7||

tamaHsa.nvRRitamapyAsItsarvaM jagadidaM tadA |
na disho nAdisho rAjanpraj~nAyante sma reNunA || 8||

prAdurAsInmahA~nshabdaH khe sharIraM na dRRishyate |
sarveShu rAjandesheShu tadadbhutamivAbhavat || 9||

prAmathnAddhAstinapuraM vAto dakShiNapashchimaH |
ArujangaNasho vRRikShAnparuSho bhImanisvanaH || 10||

yatra yatra tu vArShNeyo vartate pathi bhArata |
tatra tatra sukho vAyuH sarvaM chAsItpradakShiNam || 11||

vavarSha puShpavarShaM cha kamalAni cha bhUrishaH |
samashcha panthA nirduHkho vyapetakushakaNTakaH || 12||

sa gachChanbrAhmaNai rAja.nstatra tatra mahAbhujaH |
archyate madhuparkaishcha sumanobhirvasupradaH || 13||

taM kiranti mahAtmAnaM vanyaiH puShpaiH sugandhibhiH |
striyaH pathi samAgamya sarvabhUtahite ratam || 14||

sa shAlibhavanaM ramyaM sarvasasyasamAchitam |
sukhaM paramadharmiShThamatyagAdbharatarShabha || 15||

pashyanbahupashUngrAmAnramyAnhRRidayatoShaNAn |
purANi cha vyatikrAmanrAShTrANi vividhAni cha || 16||

nityahRRiShTAH sumanaso bhAratairabhirakShitAH |
nodvignAH parachakrANAmanayAnAmakovidAH || 17||

upaplavyAdathAyAntaM janAH puranivAsinaH |
pathyatiShThanta sahitA viShvaksenadidRRikShayA || 18||

te tu sarve sunAmAnamagnimiddhamiva prabhum |
archayAmAsurarchyaM taM deshAtithimupasthitam || 19||

vRRikasthalaM samAsAdya keshavaH paravIrahA |
prakIrNarashmAvAditye vimale lohitAyati || 20||

avatIrya rathAttUrNaM kRRitvA shauchaM yathAvidhi |
rathamochanamAdishya sandhyAmupavivesha ha || 21||

dAruko.api hayAnmuktvA paricharya cha shAstrataH |
mumocha sarvaM varmANi muktvA chainAnavAsRRijat || 22||

abhyatItya tu tatsarvamuvAcha madhusUdanaH |
yudhiShThirasya kAryArthamiha vatsyAmahe kShapAm || 23||

tasya tanmatamAj~nAya chakrurAvasathaM narAH |
kShaNena chAnnapAnAni guNavanti samArjayan || 24||

tasmingrAme pradhAnAstu ya AsanbrAhmaNA nRRipa |
AryAH kulInA hrImanto brAhmIM vRRittimanuShThitAH || 25||

te.abhigamya mahAtmAnaM hRRiShIkeshamari.ndamam |
pUjAM chakruryathAnyAyamAshIrma~Ngalasa.nyutAm || 26||

te pUjayitvA dAshArhaM sarvalokeShu pUjitam |
nyavedayanta veshmAni ratnavanti mahAtmane || 27||

tAnprabhuH kRRitamityuktvA satkRRitya cha yathArhataH |
abhyetya teShAM veshmAni punarAyAtsahaiva taiH || 28||

sumRRiShTaM bhojayitvA cha brAhmaNA.nstatra keshavaH |
bhuktvA cha saha taiH sarvairavasattAM kShapAM sukham || 29||

\hrule

\medskip
                  83
\medskip

vaishampAyana uvAcha||

tathA dUtaiH samAj~nAya AyAntaM madhusUdanam |
dhRRitarAShTro.abravIdbhIShmamarchayitvA mahAbhujam || 1||

droNaM cha sa~njayaM chaiva viduraM cha mahAmatim |
duryodhanaM cha sAmAtyaM hRRiShTaromAbravIdidam || 2||

adbhutaM mahadAshcharyaM shrUyate kurunandana |
striyo bAlAshcha vRRiddhAshcha kathayanti gRRihe gRRihe || 3||

satkRRityAchakShate chAnye tathaivAnye samAgatAH |
pRRithagvAdAshcha vartante chatvareShu sabhAsu cha || 4||

upayAsyati dAshArhaH pANDavArthe parAkramI |
sa no mAnyashcha pUjyashcha sarvathA madhusUdanaH || 5||

tasminhi yAtrA lokasya bhUtAnAmIshvaro hi saH |
tasmindhRRitishcha vIryaM cha praj~nA chaujashcha mAdhave || 6||

sa mAnyatAM narashreShThaH sa hi dharmaH sanAtanaH |
pUjito hi sukhAya syAdasukhaH syAdapUjitaH || 7||

sa chettuShyati dAshArha upachArairari.ndamaH |
kRRitsnAnsarvAnabhiprAyAnprApsyAmaH sarvarAjasu || 8||

tasya pUjArthamadyaiva sa.nvidhatsva parantapa |
sabhAH pathi vidhIyantAM sarvakAmasamAhitAH || 9||

yathA prItirmahAbAho tvayi jAyeta tasya vai |
tathA kuruShva gAndhAre kathaM vA bhIShma manyase || 10||

tato bhIShmAdayaH sarve dhRRitarAShTraM janAdhipam |
UchuH paramamityevaM pUjayanto.asya tadvachaH || 11||

teShAmanumataM j~nAtvA rAjA duryodhanastadA |
sabhAvAstUni ramyANi pradeShTumupachakrame || 12||

tato desheShu desheShu ramaNIyeShu bhAgashaH |
sarvaratnasamAkIrNAH sabhAshchakruranekashaH || 13||

AsanAni vichitrANi yuktAni vividhairguNaiH |
striyo gandhAnala~NkArAnsUkShmANi vasanAni cha || 14||

guNavantyannapAnAni bhojyAni vividhAni cha |
mAlyAni cha sugandhIni tAni rAjA dadau tataH || 15||

visheShatashcha vAsArthaM sabhAM grAme vRRikasthale |
vidadhe kauravo rAjA bahuratnAM manoramAm || 16||

etadvidhAya vai sarvaM devArhamatimAnuSham |
Achakhyau dhRRitarAShTrAya rAjA duryodhanastadA || 17||

tAH sabhAH keshavaH sarvA ratnAni vividhAni cha |
asamIkShyaiva dAshArha upAyAtkurusadma tat || 18||

\hrule

\medskip
                  84
\medskip

dhRRitarAShTra uvAcha||

upaplavyAdiha kShattarupayAto janArdanaH |
vRRikasthale nivasati sa cha prAtariheShyati || 1||

AhukAnAmadhipatiH purogaH sarvasAtvatAm |
mahAmanA mahAvIryo mahAmAtro janArdanaH || 2||

sphItasya vRRiShNiva.nshasya bhartA goptA cha mAdhavaH |
trayANAmapi lokAnAM bhagavAnprapitAmahaH || 3||

vRRiShNyandhakAH sumanaso yasya praj~nAmupAsate |
AdityA vasavo rudrA yathA buddhiM bRRihaspateH || 4||

tasmai pUjAM prayokShyAmi dAshArhAya mahAtmane |
pratyakShaM tava dharmaj~na tanme kathayataH shRRiNu || 5||

ekavarNaiH sukRRiShNA~NgairbAhlijAtairhayottamaiH |
chaturyuktAnrathA.nstasmai raukmAndAsyAmi ShoDasha || 6||

nityaprabhinnAnmAta~NgAnIShAdantAnprahAriNaH |
aShTAnucharamekaikamaShTau dAsyAmi keshave || 7||

dAsInAmaprajAtAnAM shubhAnAM rukmavarchasAm |
shatamasmai pradAsyAmi dAsAnAmapi tAvataH || 8||

AvikaM bahu susparshaM pArvatIyairupAhRRitam |
tadapyasmai pradAsyAmi sahasrANi dashAShTa cha || 9||

ajinAnAM sahasrANi chInadeshodbhavAni cha |
tAnyapyasmai pradAsyAmi yAvadarhati keshavaH || 10||

divA rAtrau cha bhAtyeSha sutejA vimalo maNiH |
tamapyasmai pradAsyAmi tamapyarhati keshavaH || 11||

ekenApi patatyahnA yojanAni chaturdasha |
yAnamashvatarIyuktaM dAsye tasmai tadapyaham || 12||

yAvanti vAhanAnyasya yAvantaH puruShAshcha te |
tato.aShTaguNamapyasmai bhojyaM dAsyAmyahaM sadA || 13||

mama putrAshcha pautrAshcha sarve duryodhanAdRRite |
pratyudyAsyanti dAshArhaM rathairmRRiShTairala~NkRRitAH || 14||

svala~NkRRitAshcha kalyANyaH pAdaireva sahasrashaH |
vAramukhyA mahAbhAgaM pratyudyAsyanti keshavam || 15||

nagarAdapi yAH kAshchidgamiShyanti janArdanam |
draShTuM kanyAshcha kalyANyastAshcha yAsyantyanAvRRitAH || 16||

sastrIpuruShabAlaM hi nagaraM madhusUdanam |
udIkShate mahAtmAnaM bhAnumantamiva prajAH || 17||

mahAdhvajapatAkAshcha kriyantAM sarvatodisham |
jalAvasikto virajAH panthAstasyeti chAnvashAt || 18||

duHshAsanasya cha gRRihaM duryodhanagRRihAdvaram |
tadasya kriyatAM kShipraM susaMmRRiShTamala~NkRRitam || 19||

etaddhi ruchirAkAraiH prAsAdairupashobhitam |
shivaM cha ramaNIyaM cha sarvartu sumahAdhanam || 20||

sarvamasmingRRihe ratnaM mama duryodhanasya cha |
yadyadarhetsa vArShNeyastattaddeyamasa.nshayam || 21||

\hrule

\medskip
                  85
\medskip

vidura uvAcha||

rAjanbahumatashchAsi trailokyasyApi sattamaH |
sambhAvitashcha lokasya saMmatashchAsi bhArata || 1||

yattvameva~Ngate brUyAH pashchime vayasi sthitaH |
shAstrAdvA supratarkAdvA susthiraH sthaviro hyasi || 2||

lekhAshmanIva bhAH sUrye mahormiriva sAgare |
dharmastvayi mahAnrAjanniti vyavasitAH prajAH || 3||

sadaiva bhAvito loko guNaughaistava pArthiva |
guNAnAM rakShaNe nityaM prayatasva sabAndhavaH || 4||

ArjavaM pratipadyasva mA bAlyAdbahudhA nashIH |
rAjyaM putrA.nshcha pautrA.nshcha suhRRidashchApi supriyAn || 5||

yattvaM ditsasi kRRiShNAya rAjannatithaye bahu |
etadanyachcha dAshArhaH pRRithivImapi chArhati || 6||

na tu tvaM dharmamuddishya tasya vA priyakAraNAt |
etadichChasi kRRiShNAya satyenAtmAnamAlabhe || 7||

mAyaiShAtattvamevaitachChadmaitadbhUridakShiNa |
jAnAmi te mataM rAjangUDhaM bAhyena karmaNA || 8||

pa~ncha pa~nchaiva lipsanti grAmakAnpANDavA nRRipa |
na cha ditsasi tebhyastA.nstachChamaM kaH kariShyati || 9||

arthena tu mahAbAhuM vArShNeyaM tvaM jihIrShasi |
anenaivAbhyupAyena pANDavebhyo bibhitsasi || 10||

na cha vittena shakyo.asau nodyamena na garhayA |
anyo dhana~njayAtkartumetattattvaM bravImi te || 11||

veda kRRiShNasya mAhAtmyaM vedAsya dRRiDhabhaktitAm |
atyAjyamasya jAnAmi prANaistulyaM dhana~njayam || 12||

anyatkumbhAdapAM pUrNAdanyatpAdAvasechanAt |
anyatkushalasamprashnAnnaiShiShyati janArdanaH || 13||

yattvasya priyamAtithyaM mAnArhasya mahAtmanaH |
tadasmai kriyatAM rAjanmAnArho hi janArdanaH || 14||

Asha.nsamAnaH kalyANaM kurUnabhyeti keshavaH |
yenaiva rAjannarthena tadevAsmA upAkuru || 15||

shamamichChati dAshArhastava duryodhanasya cha |
pANDavAnAM cha rAjendra tadasya vachanaM kuru || 16||

pitAsi rAjanputrAste vRRiddhastvaM shishavaH pare |
vartasva pitRRivatteShu vartante te hi putravat || 17||

\hrule

\medskip
                  86
\medskip

duryodhana uvAcha||

yadAha viduraH kRRiShNe sarvaM tatsatyamuchyate |
anurakto hyasaMhAryaH pArthAnprati janArdanaH || 1||

yattu satkArasa.nyuktaM deyaM vasu janArdane |
anekarUpaM rAjendra na taddeyaM kadAchana || 2||

deshaH kAlastathAyukto na hi nArhati keshavaH |
ma.nsyatyadhokShajo rAjanbhayAdarchati mAmiti || 3||

avamAnashcha yatra syAtkShatriyasya vishAM pate |
na tatkuryAdbudhaH kAryamiti me nishchitA matiH || 4||

sa hi pUjyatamo devaH kRRiShNaH kamalalochanaH |
trayANAmapi lokAnAM viditaM mama sarvathA || 5||

na tu tasminpradeyaM syAttathA kAryagatiH prabho |
vigrahaH samupArabdho na hi shAmyatyavigrahAt || 6||

vaishampAyana uvAcha||

tasya tadvachanaM shrutvA bhIShmaH kurupitAmahaH |
vaichitravIryaM rAjAnamidaM vachanamabravIt || 7||

satkRRito.asatkRRito vApi na krudhyeta janArdanaH |
nAlamanyamavaj~nAtumavaj~nAto.api keshavaH || 8||

yattu kAryaM mahAbAho manasA kAryatAM gatam |
sarvopAyairna tachChakyaM kenachitkartumanyathA || 9||

sa yadbrUyAnmahAbAhustatkAryamavisha~NkayA |
vAsudevena tIrthena kShipraM sa.nshAmya pANDavaiH || 10||

dharmyamarthyaM sa dharmAtmA dhruvaM vaktA janArdanaH |
tasminvAchyAH priyA vAcho bhavatA bAndhavaiH saha || 11||

duryodhana uvAcha||

na paryAyo.asti yadrAja~nshriyaM niShkevalAmaham |
taiH sahemAmupAshnIyAM jIva~njIvaiH pitAmaha || 12||

idaM tu sumahatkAryaM shRRiNu me yatsamarthitam |
parAyaNaM pANDavAnAM niya.nsyAmi janArdanam || 13||

tasminbaddhe bhaviShyanti vRRiShNayaH pRRithivI tathA |
pANDavAshcha vidheyA me sa cha prAtariheShyati || 14||

atropAyaM yathA samya~Nna budhyeta janArdanaH |
na chApAyo bhavetkashchittadbhavAnprabravItu me || 15||

vaishampAyana uvAcha||

tasya tadvachanaM shrutvA ghoraM kRRiShNAbhisaMhitam |
dhRRitarAShTraH sahAmAtyo vyathito vimanAbhavat || 16||

tato duryodhanamidaM dhRRitarAShTro.abravIdvachaH |
maivaM vochaH prajApAla naiSha dharmaH sanAtanaH || 17||

dUtashcha hi hRRiShIkeshaH sambandhI cha priyashcha naH |
apApaH kauraveyeShu kathaM bandhanamarhati || 18||

bhIShma uvAcha||

parIto dhRRitarAShTrAyaM tava putraH sumandadhIH |
vRRiNotyanarthaM na tvarthaM yAchyamAnaH suhRRidgaNaiH || 19||

imamutpathi vartantaM pApaM pApAnubandhinam |
vAkyAni suhRRidAM hitvA tvamapyasyAnuvartase || 20||

kRRiShNamakliShTakarmANamAsAdyAyaM sudurmatiH |
tava putraH sahAmAtyaH kShaNena na bhaviShyati || 21||

pApasyAsya nRRisha.nsasya tyaktadharmasya durmateH |
notsahe.anarthasa.nyuktAM vAchaM shrotuM katha~nchana || 22||

vaishampAyana uvAcha||

ityuktvA bharatashreShTho vRRiddhaH paramamanyumAn |
utthAya tasmAtprAtiShThadbhIShmaH satyaparAkramaH || 23||

\hrule

\medskip
                  87
\medskip

vaishampAyana uvAcha||

prAtarutthAya kRRiShNastu kRRitavAnsarvamAhnikam |
brAhmaNairabhyanuj~nAtaH prayayau nagaraM prati || 1||

taM prayAntaM mahAbAhumanuj~nApya tato nRRipa |
paryavartanta te sarve vRRikasthalanivAsinaH || 2||

dhArtarAShTrAstamAyAntaM pratyujjagmuH svala~NkRRitAH |
duryodhanamRRite sarve bhIShmadroNakRRipAdayaH || 3||

paurAshcha bahulA rAjanhRRiShIkeshaM didRRikShavaH |
yAnairbahuvidhairanye padbhireva tathApare || 4||

sa vai pathi samAgamya bhIShmeNAkliShTakarmaNA |
droNena dhArtarAShTraishcha tairvRRito nagaraM yayau || 5||

kRRiShNasaMmAnanArthaM cha nagaraM samala~NkRRitam |
babhUvU rAjamArgAshcha bahuratnasamAchitAH || 6||

na sma kashchidgRRihe rAja.nstadAsIdbharatarShabha |
na strI na vRRiddho na shishurvAsudevadidRRikShayA || 7||

rAjamArge narA na sma sambhavantyavaniM gatAH |
tathA hi sumahadrAjanhRRiShIkeshapraveshane || 8||

AvRRitAni varastrIbhirgRRihANi sumahAntyapi |
prachalantIva bhAreNa dRRishyante sma mahItale || 9||

tathA cha gatimantaste vAsudevasya vAjinaH |
pranaShTagatayo.abhUvanrAjamArge narairvRRite || 10||

sa gRRihaM dhRRitarAShTrasya prAvishachChatrukarshanaH |
pANDuraM puNDarIkAkShaH prAsAdairupashobhitam || 11||

tisraH kakShyA vyatikramya keshavo rAjaveshmanaH |
vaichitravIryaM rAjAnamabhyagachChadari.ndamaH || 12||

abhyAgachChati dAshArhe praj~nAchakShurnareshvaraH |
sahaiva droNabhIShmAbhyAmudatiShThanmahAyashAH || 13||

kRRipashcha somadattashcha mahArAjashcha bAhlikaH |
Asanebhyo.achalansarve pUjayanto janArdanam || 14||

tato rAjAnamAsAdya dhRRitarAShTraM yashasvinam |
sa bhIShmaM pUjayAmAsa vArShNeyo vAgbhira~njasA || 15||

teShu dharmAnupUrvIM tAM prayujya madhusUdanaH |
yathAvayaH samIyAya rAjabhistatra mAdhavaH || 16||

atha droNaM saputraM sa bAhlIkaM cha yashasvinam |
kRRipaM cha somadattaM cha samIyAya janArdanaH || 17||

tatrAsIdUrjitaM mRRiShTaM kA~nchanaM mahadAsanam |
shAsanAddhRRitarAShTrasya tatropAvishadachyutaH || 18||

atha gAM madhuparkaM chApyudakaM cha janArdane |
upajahruryathAnyAyaM dhRRitarAShTrapurohitAH || 19||

kRRitAtithyastu govindaH sarvAnparihasankurUn |
Aste sambandhakaM kurvankurubhiH parivAritaH || 20||

so.archito dhRRitarAShTreNa pUjitashcha mahAyashAH |
rAjAnaM samanuj~nApya nirAkrAmadari.ndamaH || 21||

taiH sametya yathAnyAyaM kurubhiH kurusa.nsadi |
vidurAvasathaM ramyamupAtiShThata mAdhavaH || 22||

viduraH sarvakalyANairabhigamya janArdanam |
archayAmAsa dAshArhaM sarvakAmairupasthitam || 23||

kRRitAtithyaM tu govindaM viduraH sarvadharmavit |
kushalaM pANDuputrANAmapRRichChanmadhusUdanam || 24||

prIyamANasya suhRRido viduSho buddhisattamaH |
dharmanityasya cha tadA gatadoShasya dhImataH || 25||

tasya sarvaM savistAraM pANDavAnAM vicheShTitam |
kShatturAchaShTa dAshArhaH sarvapratyakShadarshivAn || 26||

\hrule

\medskip
                  88
\medskip

vaishampAyana uvAcha||

athopagamya viduramaparAhNe janArdanaH |
pitRRiShvasAraM govindaH so.abhyagachChadari.ndamaH || 1||

sA dRRiShTvA kRRiShNamAyAntaM prasannAdityavarchasam |
kaNThe gRRihItvA prAkroshatpRRithA pArthAnanusmaran || 2||

teShAM sattvavatAM madhye govindaM sahachAriNam |
chirasya dRRiShTvA vArShNeyaM bAShpamAhArayatpRRithA || 3||

sAbravItkRRiShNamAsInaM kRRitAtithyaM yudhAM patim |
bAShpagadgadapUrNena mukhena parishuShyatA || 4||

ye te bAlyAtprabhRRityeva gurushushrUShaNe ratAH |
parasparasya suhRRidaH saMmatAH samachetasaH || 5||

nikRRityA bhra.nshitA rAjyAjjanArhA nirjanaM gatAH |
vinItakrodhaharShAshcha brahmaNyAH satyavAdinaH || 6||

tyaktvA priyasukhe pArthA rudantImapahAya mAm |
ahArShushcha vanaM yAntaH samUlaM hRRidayaM mama || 7||

atadarhA mahAtmAnaH kathaM keshava pANDavAH |
UShurmahAvane tAta siMhavyAghragajAkule || 8||

bAlA vihInAH pitrA te mayA satatalAlitAH |
apashyantaH svapitarau kathamUShurmahAvane || 9||

sha~NkhadundubhinirghoShairmRRida~NgairvaiNavairapi |
pANDavAH samabodhyanta bAlyAtprabhRRiti keshava || 10||

ye sma vAraNashabdena hayAnAM heShitena cha |
rathanemininAdaishcha vyabodhyanta sadA gRRihe || 11||

sha~NkhabherIninAdena veNuvINAnunAdinA |
puNyAhaghoShamishreNa pUjyamAnA dvijAtibhiH || 12||

vastrai ratnairala~NkAraiH pUjayanto dvijanmanaH |
gIrbhirma~NgalayuktAbhirbrAhmaNAnAM mahAtmanAm || 13||

architairarchanArhaishcha stuvadbhirabhinanditAH |
prAsAdAgreShvabodhyanta rA~NkavAjinashAyinaH || 14||

te nUnaM ninadaM shrutvA shvApadAnAM mahAvane |
na smopayAnti nidrAM vai atadarhA janArdana || 15||

bherImRRida~NganinadaiH sha~NkhavaiNavanisvanaiH |
strINAM gItaninAdaishcha madhurairmadhusUdana || 16||

bandimAgadhasUtaishcha stuvadbhirbodhitAH katham |
mahAvane vyabodhyanta shvApadAnAM rutena te || 17||

hrImAnsatyadhRRitirdAnto bhUtAnAmanukampitA |
kAmadveShau vashe kRRitvA satAM vartmAnuvartate || 18||

ambarIShasya mAndhAturyayAternahuShasya cha |
bharatasya dilIpasya shiberaushInarasya cha || 19||

rAjarShINAM purANAnAM dhuraM dhatte durudvahAm |
shIlavRRittopasampanno dharmaj~naH satyasa~NgaraH || 20||

rAjA sarvaguNopetastrailokyasyApi yo bhavet |
ajAtashatrurdharmAtmA shuddhajAmbUnadaprabhaH || 21||

shreShThaH kuruShu sarveShu dharmataH shrutavRRittataH |
priyadarshano dIrghabhujaH kathaM kRRiShNa yudhiShThiraH || 22||

yaH sa nAgAyutaprANo vAtaraMhA vRRikodaraH |
amarShI pANDavo nityaM priyo bhrAtuH priya~NkaraH || 23||

kIchakasya cha saj~nAteryo hantA madhusUdana |
shUraH krodhavashAnAM cha hiDimbasya bakasya cha || 24||

parAkrame shakrasamo vAyuvegasamo jave |
maheshvarasamaH krodhe bhImaH praharatAM varaH || 25||

krodhaM balamamarShaM cha yo nidhAya parantapaH |
jitAtmA pANDavo.amarShI bhrAtustiShThati shAsane || 26||

tejorAshiM mahAtmAnaM balaughamamitaujasam |
bhImaM pradarshanenApi bhImasenaM janArdana || 27||

taM mamAchakShva vArShNeya kathamadya vRRikodaraH || 27||

Aste parighabAhuH sa madhyamaH pANDavo.achyuta |
arjunenArjuno yaH sa kRRiShNa bAhusahasriNA || 28||

dvibAhuH spardhate nityamatItenApi keshava || 28||

kShipatyekena vegena pa~ncha bANashatAni yaH |
iShvastre sadRRisho rAj~naH kArtavIryasya pANDavaH || 29||

tejasAdityasadRRisho maharShipratimo dame |
kShamayA pRRithivItulyo mahendrasamavikramaH || 30||

AdhirAjyaM mahaddIptaM prathitaM madhusUdana |
AhRRitaM yena vIryeNa kurUNAM sarvarAjasu || 31||

yasya bAhubalaM ghoraM kauravAH paryupAsate |
sa sarvarathinAM shreShThaH pANDavaH satyavikramaH || 32||

yo.apAshrayaH pANDavAnAM devAnAmiva vAsavaH |
sa te bhrAtA sakhA chaiva kathamadya dhana~njayaH || 33||

dayAvAnsarvabhUteShu hrIniShedho mahAstravit |
mRRidushcha sukumArashcha dhArmikashcha priyashcha me || 34||

sahadevo maheShvAsaH shUraH samitishobhanaH |
bhrAtR^INAM kRRiShNa shushrUShurdharmArthakushalo yuvA || 35||

sadaiva sahadevasya bhrAtaro madhusUdana |
vRRittaM kalyANavRRittasya pUjayanti mahAtmanaH || 36||

jyeShThApachAyinaM vIraM sahadevaM yudhAM patim |
shushrUShuM mama vArShNeya mAdrIputraM prachakShva me || 37||

sukumAro yuvA shUro darshanIyashcha pANDavaH |
bhrAtR^INAM kRRiShNa sarveShAM priyaH prANo bahishcharaH || 38||

chitrayodhI cha nakulo maheShvAso mahAbalaH |
kachchitsa kushalI kRRiShNa vatso mama sukhaidhitaH || 39||

sukhochitamaduHkhArhaM sukumAraM mahAratham |
api jAtu mahAbAho pashyeyaM nakulaM punaH || 40||

pakShmasampAtaje kAle nakulena vinAkRRitA |
na labhAmi sukhaM vIra sAdya jIvAmi pashya mAm || 41||

sarvaiH putraiH priyatamA draupadI me janArdana |
kulInA shIlasampannA sarvaiH samuditA guNaiH || 42||

putralokAtpatilokAnvRRiNvAnA satyavAdinI |
priyAnputrAnparityajya pANDavAnanvapadyata || 43||

mahAbhijanasampannA sarvakAmaiH supUjitA |
IshvarI sarvakalyANI draupadI kathamachyuta || 44||

patibhiH pa~nchabhiH shUrairagnikalpaiH prahAribhiH |
upapannA maheShvAsairdraupadI duHkhabhAginI || 45||

chaturdashamimaM varShaM yannApashyamari.ndama |
putrAdhibhiH paridyUnAM draupadIM satyavAdinIm || 46||

na nUnaM karmabhiH puNyairashnute puruShaH sukham |
draupadI chettathAvRRittA nAshnute sukhamavyayam || 47||

na priyo mama kRRiShNAya bIbhatsurna yudhiShThiraH |
bhImaseno yamau vApi yadapashyaM sabhAgatAm || 48||

na me duHkhataraM ki~nchidbhUtapUrvaM tato.adhikam |
yaddraupadIM nivAtasthAM shvashurANAM samIpagAm || 49||

AnAyitAmanAryeNa krodhalobhAnuvartinA |
sarve praikShanta kurava ekavastrAM sabhAgatAm || 50||

tatraiva dhRRitarAShTrashcha mahArAjashcha bAhlikaH |
kRRipashcha somadattashcha nirviNNAH kuravastathA || 51||

tasyAM sa.nsadi sarvasyAM kShattAraM pUjayAmyaham |
vRRittena hi bhavatyAryo na dhanena na vidyayA || 52||

tasya kRRiShNa mahAbuddhergambhIrasya mahAtmanaH |
kShattuH shIlamala~NkAro lokAnviShTabhya tiShThati || 53||

sA shokArtA cha hRRiShTA cha dRRiShTvA govindamAgatam |
nAnAvidhAni duHkhAni sarvANyevAnvakIrtayat || 54||

pUrvairAcharitaM yattatkurAjabhirari.ndama |
akShadyUtaM mRRigavadhaH kachchideShAM sukhAvaham || 55||

tanmAM dahati yatkRRiShNA sabhAyAM kurusaMnidhau |
dhArtarAShTraiH parikliShTA yathA nakushalaM tathA || 56||

nirvAsanaM cha nagarAtpravrajyA cha parantapa |
nAnAvidhAnAM duHkhAnAmAvAso.asmi janArdana || 57||

aj~nAtacharyA bAlAnAmavarodhashcha keshava || 57||

na sma kleshatamaM me syAtputraiH saha parantapa |
duryodhanena nikRRitA varShamadya chaturdasham || 58||

duHkhAdapi sukhaM na syAdyadi puNyaphalakShayaH |
na me visheSho jAtvAsIddhArtarAShTreShu pANDavaiH || 59||

tena satyena kRRiShNa tvAM hatAmitraM shriyA vRRitam |
asmAdvimuktaM sa~NgrAmAtpashyeyaM pANDavaiH saha || 60||

naiva shakyAH parAjetuM sattvaM hyeShAM tathAgatam || 60||

pitaraM tveva garheyaM nAtmAnaM na suyodhanam |
yenAhaM kuntibhojAya dhanaM dhUrtairivArpitA || 61||

bAlAM mAmAryakastubhyaM krIDantIM kanduhastakAm |
adadAtkuntibhojAya sakhA sakhye mahAtmane || 62||

sAhaM pitrA cha nikRRitA shvashuraishcha parantapa |
atyantaduHkhitA kRRiShNa kiM jIvitaphalaM mama || 63||

yanmA vAgabravInnaktaM sUtake savyasAchinaH |
putraste pRRithivIM jetA yashashchAsya divaM spRRishet || 64||

hatvA kurUngrAmajanye rAjyaM prApya dhana~njayaH |
bhrAtRRibhiH saha kaunteyastrInmedhAnAhariShyati || 65||

nAhaM tAmabhyasUyAmi namo dharmAya vedhase |
kRRiShNAya mahate nityaM dharmo dhArayati prajAH || 66||

dharmashchedasti vArShNeya tathA satyaM bhaviShyati |
tvaM chApi tattathA kRRiShNa sarvaM sampAdayiShyasi || 67||

na mAM mAdhava vaidhavyaM nArthanAsho na vairitA |
tathA shokAya bhavati yathA putrairvinAbhavaH || 68||

yAhaM gANDIvadhanvAnaM sarvashastrabhRRitAM varam |
dhana~njayaM na pashyAmi kA shAntirhRRidayasya me || 69||

idaM chaturdashaM varShaM yannApashyaM yudhiShThiram |
dhana~njayaM cha govinda yamau taM cha vRRikodaram || 70||

jIvanAshaM pranaShTAnAM shrAddhaM kurvanti mAnavAH |
arthataste mama mRRitAsteShAM chAhaM janArdana || 71||

brUyA mAdhava rAjAnaM dharmAtmAnaM yudhiShThiram |
bhUyA.nste hIyate dharmo mA putraka vRRithA kRRithAH || 72||

parAshrayA vAsudeva yA jIvAmi dhigastu mAm |
vRRitteH kRRipaNalabdhAyA apratiShThaiva jyAyasI || 73||

atho dhana~njayaM brUyA nityodyuktaM vRRikodaram |
yadarthaM kShatriyA sUte tasya kAlo.ayamAgataH || 74||

asmi.nshchedAgate kAle kAlo vo.atikramiShyati |
lokasambhAvitAH santaH sunRRisha.nsaM kariShyatha || 75||

nRRisha.nsena cha vo yuktA.nstyajeyaM shAshvatIH samAH |
kAle hi samanuprApte tyaktavyamapi jIvitam || 76||

mAdrIputrau cha vaktavyau kShatradharmaratau sadA |
vikrameNArjitAnbhogAnvRRiNItaM jIvitAdapi || 77||

vikramAdhigatA hyarthAH kShatradharmeNa jIvataH |
mano manuShyasya sadA prINanti puruShottama || 78||

gatvA brUhi mahAbAho sarvashastrabhRRitAM varam |
arjunaM pANDavaM vIraM draupadyAH padavIM chara || 79||

viditau hi tavAtyantaM kruddhAviva yathAntakau |
bhImArjunau nayetAM hi devAnapi parAM gatim || 80||

tayoshchaitadavaj~nAnaM yatsA kRRiShNA sabhAM gatA |
duHshAsanashcha karNashcha paruShANyabhyabhAShatAm || 81||

duryodhano bhImasenamabhyagachChanmanasvinam |
pashyatAM kurumukhyAnAM tasya drakShyati yatphalam || 82||

na hi vairaM samAsAdya prashAmyati vRRikodaraH |
suchirAdapi bhImasya na hi vairaM prashAmyati || 83||

yAvadantaM na nayati shAtravA~nshatrukarshanaH || 83||

na duHkhaM rAjyaharaNaM na cha dyUte parAjayaH |
pravrAjanaM cha putrANAM na me tadduHkhakAraNam || 84||

yattu sA bRRihatI shyAmA ekavastrA sabhAM gatA |
ashRRiNotparuShA vAchastato duHkhataraM nu kim || 85||

strIdharmiNI varArohA kShatradharmaratA sadA |
nAdhyagachChattathA nAthaM kRRiShNA nAthavatI satI || 86||

yasyA mama saputrAyAstvaM nAtho madhusUdana |
rAmashcha balinAM shreShThaH pradyumnashcha mahArathaH || 87||

sAhameva.nvidhaM duHkhaM sahe.adya puruShottama |
bhIme jIvati durdharShe vijaye chApalAyini || 88||

tata AshvAsayAmAsa putrAdhibhirabhiplutAm |
pitRRiShvasAraM shochantIM shauriH pArthasakhaH pRRithAm || 89||

kA nu sImantinI tvAdRRiglokeShvasti pitRRiShvasaH |
shUrasya rAj~no duhitA AjamIDhakulaM gatA || 90||

mahAkulInA bhavatI hradAddhradamivAgatA |
IshvarI sarvakalyANI bhartrA paramapUjitA || 91||

vIrasUrvIrapatnI cha sarvaiH samuditA guNaiH |
sukhaduHkhe mahAprAj~ne tvAdRRishI soDhumarhati || 92||

nidrAtandrI krodhaharShau kShutpipAse himAtapau |
etAni pArthA nirjitya nityaM vIrAH sukhe ratAH || 93||

tyaktagrAmyasukhAH pArthA nityaM vIrasukhapriyAH |
na te svalpena tuShyeyurmahotsAhA mahAbalAH || 94||

antaM dhIrA niShevante madhyaM grAmyasukhapriyAH |
uttamA.nshcha parikleshAnbhogA.nshchAtIva mAnuShAn || 95||

anteShu remire dhIrA na te madhyeShu remire |
antaprAptiM sukhAmAhurduHkhamantaramantayoH || 96||

abhivAdayanti bhavatIM pANDavAH saha kRRiShNayA |
AtmAnaM cha kushalinaM nivedyAhuranAmayam || 97||

arogAnsarvasiddhArthAnkShipraM drakShyasi pANDavAn |
IshvarAnsarvalokasya hatAmitrA~nshriyA vRRitAn || 98||

evamAshvAsitA kuntI pratyuvAcha janArdanam |
putrAdhibhirabhidhvastA nigRRihyAbuddhijaM tamaH || 99||

yadyatteShAM mahAbAho pathyaM syAnmadhusUdana |
yathA yathA tvaM manyethAH kuryAH kRRiShNa tathA tathA || 100||

avilopena dharmasya anikRRityA parantapa |
prabhAvaj~nAsmi te kRRiShNa satyasyAbhijanasya cha || 101||

vyavasthAyAM cha mitreShu buddhivikramayostathA |
tvameva naH kule dharmastvaM satyaM tvaM tapo mahat || 102||

tvaM trAtA tvaM mahadbrahma tvayi sarvaM pratiShThitam |
yathaivAttha tathaivaitattvayi satyaM bhaviShyati || 103||

tAmAmantrya cha govindaH kRRitvA chAbhipradakShiNam |
prAtiShThata mahAbAhurduryodhanagRRihAnprati || 104||

\hrule

\medskip
                  89
\medskip

vaishampAyana uvAcha||

pRRithAmAmantrya govindaH kRRitvA chApi pradakShiNam |
duryodhanagRRihaM shaurirabhyagachChadari.ndamaH || 1||

lakShmyA paramayA yuktaM pura.ndaragRRihopamam |
tasya kakShyA vyatikramya tisro dvAHsthairavAritaH || 2||

tato.abhraghanasa~NkAshaM girikUTamivochChritam |
shriyA jvalantaM prAsAdamAruroha mahAyashAH || 3||

tatra rAjasahasraishcha kurubhishchAbhisa.nvRRitam |
dhArtarAShTraM mahAbAhuM dadarshAsInamAsane || 4||

duHshAsanaM cha karNaM cha shakuniM chApi saubalam |
duryodhanasamIpe tAnAsanasthAndadarsha saH || 5||

abhyAgachChati dAshArhe dhArtarAShTro mahAyashAH |
udatiShThatsahAmAtyaH pUjayanmadhusUdanam || 6||

sametya dhArtarAShTreNa sahAmAtyena keshavaH |
rAjabhistatra vArShNeyaH samAgachChadyathAvayaH || 7||

tatra jAmbUnadamayaM parya~NkaM supariShkRRitam |
vividhAstaraNAstIrNamabhyupAvishadachyutaH || 8||

tasmingAM madhuparkaM cha upahRRitya janArdane |
nivedayAmAsa tadA gRRihAnrAjyaM cha kauravaH || 9||

tatra govindamAsInaM prasannAdityavarchasam |
upAsAM chakrire sarve kuravo rAjabhiH saha || 10||

tato duryodhano rAjA vArShNeyaM jayatAM varam |
nyamantrayadbhojanena nAbhyanandachcha keshavaH || 11||

tato duryodhanaH kRRiShNamabravIdrAjasa.nsadi |
mRRidupUrvaM shaThodarkaM karNamAbhAShya kauravaH || 12||

kasmAdannAni pAnAni vAsA.nsi shayanAni cha |
tvadarthamupanItAni nAgrahIstvaM janArdana || 13||

ubhayoshchAdadaH sAhyamubhayoshcha hite rataH |
sambandhI dayitashchAsi dhRRitarAShTrasya mAdhava || 14||

tvaM hi govinda dharmArthau vettha tattvena sarvashaH |
tatra kAraNamichChAmi shrotuM chakragadAdhara || 15||

sa evamukto govindaH pratyuvAcha mahAmanAH |
oghameghasvanaH kAle pragRRihya vipulaM bhujam || 16||

anambUkRRitamagrastamanirastamasa~Nkulam |
rAjIvanetro rAjAnaM hetumadvAkyamuttamam || 17||

kRRitArthA bhu~njate dUtAH pUjAM gRRihNanti chaiva hi |
kRRitArthaM mAM sahAmAtyastvamarchiShyasi bhArata || 18||

evamuktaH pratyuvAcha dhArtarAShTro janArdanam |
na yuktaM bhavatAsmAsu pratipattumasAmpratam || 19||

kRRitArthaM chAkRRitArthaM cha tvAM vayaM madhusUdana |
yatAmahe pUjayituM govinda na cha shaknumaH || 20||

na cha tatkAraNaM vidmo yasminno madhusUdana |
pUjAM kRRitAM prIyamANairnAma.nsthAH puruShottama || 21||

vairaM no nAsti bhavatA govinda na cha vigrahaH |
sa bhavAnprasamIkShyaitannedRRishaM vaktumarhati || 22||

evamuktaH pratyuvAcha dhArtarAShTraM janArdanaH |
abhivIkShya sahAmAtyaM dAshArhaH prahasanniva || 23||

nAhaM kAmAnna sa.nrambhAnna dveShAnnArthakAraNAt |
na hetuvAdAllobhAdvA dharmaM jahyAM katha~nchana || 24||

samprItibhojyAnyannAni ApadbhojyAni vA punaH |
na cha samprIyase rAjanna chApyApadgatA vayam || 25||

akasmAddviShase rAja~njanmaprabhRRiti pANDavAn |
priyAnuvartino bhrAtR^InsarvaiH samuditAnguNaiH || 26||

akasmAchchaiva pArthAnAM dveShaNaM nopapadyate |
dharme sthitAH pANDaveyAH kastAnkiM vaktumarhati || 27||

yastAndveShTi sa mAM dveShTi yastAnanu sa mAmanu |
aikAtmyaM mAM gataM viddhi pANDavairdharmachAribhiH || 28||

kAmakrodhAnuvartI hi yo mohAdvirurutsate |
guNavantaM cha yo dveShTi tamAhuH puruShAdhamam || 29||

yaH kalyANaguNA~nj~nAtInmohAllobhAddidRRikShate |
so.ajitAtmAjitakrodho na chiraM tiShThati shriyam || 30||

atha yo guNasampannAnhRRidayasyApriyAnapi |
priyeNa kurute vashyA.nshchiraM yashasi tiShThati || 31||

sarvametadabhoktavyamannaM duShTAbhisaMhitam |
kShatturekasya bhoktavyamiti me dhIyate matiH || 32||

evamuktvA mahAbAhurduryodhanamamarShaNam |
nishchakrAma tataH shubhrAddhArtarAShTraniveshanAt || 33||

niryAya cha mahAbAhurvAsudevo mahAmanAH |
niveshAya yayau veshma vidurasya mahAtmanaH || 34||

tamabhyagachChaddroNashcha kRRipo bhIShmo.atha bAhlikaH |
kuravashcha mahAbAhuM vidurasya gRRihe sthitam || 35||

te.abhigamyAbruva.nstatra kuravo madhusUdanam |
nivedayAmo vArShNeya saratnA.nste gRRihAnvayam || 36||

tAnuvAcha mahAtejAH kauravAnmadhusUdanaH |
sarve bhavanto gachChantu sarvA me.apachitiH kRRitA || 37||

yAteShu kuruShu kShattA dAshArhamaparAjitam |
abhyarchayAmAsa tadA sarvakAmaiH prayatnavAn || 38||

tataH kShattAnnapAnAni shuchIni guNavanti cha |
upAharadanekAni keshavAya mahAtmane || 39||

tairtarpayitvA prathamaM brAhmaNAnmadhusUdanaH |
vedavidbhyo dadau kRRiShNaH paramadraviNAnyapi || 40||

tato.anuyAyibhiH sArdhaM marudbhiriva vAsavaH |
vidurAnnAni bubhuje shuchIni guNavanti cha || 41||

\hrule

\medskip
                  90
\medskip

vaishampAyana uvAcha||

taM bhuktavantamAshvastaM nishAyAM viduro.abravIt |
nedaM samyagvyavasitaM keshavAgamanaM tava || 1||

arthadharmAtigo mUDhaH sa.nrambhI cha janArdana |
mAnaghno mAnakAmashcha vRRiddhAnAM shAsanAtigaH || 2||

dharmashAstrAtigo mando durAtmA pragrahaM gataH |
aneyaH shreyasAM pApo dhArtarAShTro janArdana || 3||

kAmAtmA prAj~namAnI cha mitradhruksarvasha~NkitaH |
akartA chAkRRitaj~nashcha tyaktadharmaH priyAnRRitaH || 4||

etaishchAnyaishcha bahubhirdoShaireSha samanvitaH |
tvayochyamAnaH shreyo.api sa.nrambhAnna grahIShyati || 5||

senAsamudayaM dRRiShTvA pArthivaM madhusUdana |
kRRitArthaM manyate bAla AtmAnamavichakShaNaH || 6||

ekaH karNaH parA~njetuM samartha iti nishchitam |
dhArtarAShTrasya durbuddheH sa shamaM nopayAsyati || 7||

bhIShme droNe kRRipe karNe droNaputre jayadrathe |
bhUyasIM vartate vRRittiM na shame kurute manaH || 8||

nishchitaM dhArtarAShTrANAM sakarNAnAM janArdana |
bhIShmadroNakRRipAnpArthA na shaktAH prativIkShitum || 9||

sa.nvichcha dhArtarAShTrANAM sarveShAmeva keshava |
shame prayatamAnasya tava saubhrAtrakA~NkShiNaH || 10||

na pANDavAnAmasmAbhiH pratideyaM yathochitam |
iti vyavasitAsteShu vachanaM syAnnirarthakam || 11||

yatra sUktaM duruktaM cha samaM syAnmadhusUdana |
na tatra pralapetprAj~no badhireShviva gAyanaH || 12||

avijAnatsu mUDheShu nirmaryAdeShu mAdhava |
na tvaM vAkyaM bruvanyuktashchANDAleShu dvijo yathA || 13||

so.ayaM balastho mUDhashcha na kariShyati te vachaH |
tasminnirarthakaM vAkyamuktaM sampatsyate tava || 14||

teShAM samupaviShTAnAM sarveShAM pApachetasAm |
tava madhyAvataraNaM mama kRRiShNa na rochate || 15||

durbuddhInAmashiShTAnAM bahUnAM pApachetasAm |
pratIpaM vachanaM madhye tava kRRiShNa na rochate || 16||

anupAsitavRRiddhatvAchChriyA mohAchcha darpitaH |
vayodarpAdamarShAchcha na te shreyo grahIShyati || 17||

balaM balavadapyasya yadi vakShyasi mAdhava |
tvayyasya mahatI sha~NkA na kariShyati te vachaH || 18||

nedamadya yudhA shakyamindreNApi sahAmaraiH |
iti vyavasitAH sarve dhArtarAShTrA janArdana || 19||

teShvevamupapanneShu kAmakrodhAnuvartiShu |
samarthamapi te vAkyamasamarthaM bhaviShyati || 20||

madhye tiShThanhastyanIkasya mando  rathAshvayuktasya balasya mUDhaH |
duryodhano manyate vItamanyuH  kRRitsnA mayeyaM pRRithivI jiteti || 21||

Asha.nsate dhRRitarAShTrasya putro  mahArAjyamasapatnaM pRRithivyAm |
tasmi~nshamaH kevalo nopalabhyo  baddhaM santamAgataM manyate.artham || 22||

paryasteyaM pRRithivI kAlapakvA  duryodhanArthe pANDavAnyoddhukAmAH |
samAgatAH sarvayodhAH pRRithivyAM  rAjAnashcha kShitipAlaiH sametAH || 23||

sarve chaite kRRitavairAH purastA ttvayA rAjAno hRRitasArAshcha kRRiShNa |
tavodvegAtsa.nshritA dhArtarAShTrA nsusaMhatAH saha karNena vIrAH || 24||

tyaktAtmAnaH saha duryodhanena  sRRiShTA yoddhuM pANDavAnsarvayodhAH |
teShAM madhye pravishethA yadi tvaM  na tanmataM mama dAshArha vIra || 25||

teShAM samupaviShTAnAM bahUnAM duShTachetasAm |
kathaM madhyaM prapadyethAH shatrUNAM shatrukarshana || 26||

sarvathA tvaM mahAbAho devairapi durutsahaH |
prabhAvaM pauruShaM buddhiM jAnAmi tava shatruhan || 27||

yA me prItiH pANDaveShu bhUyaH sA tvayi mAdhava |
premNA cha bahumAnAchcha sauhRRidAchcha bravImyaham || 28||

\hrule

\medskip
                  91
\medskip

bhagavAnuvAcha||

yathA brUyAnmahAprAj~no yathA brUyAdvichakShaNaH |
yathA vAchyastvadvidhena suhRRidA madvidhaH suhRRit || 1||

dharmArthayuktaM tathyaM cha yathA tvayyupapadyate |
tathA vachanamukto.asmi tvayaitatpitRRimAtRRivat || 2||

satyaM prAptaM cha yuktaM chApyevameva yathAttha mAm |
shRRiNuShvAgamane hetuM vidurAvahito bhava || 3||

daurAtmyaM dhArtarAShTrasya kShatriyANAM cha vairitAm |
sarvametadahaM jAnankShattaH prApto.adya kauravAn || 4||

paryastAM pRRithivIM sarvAM sAshvAM sarathaku~njarAm |
yo mochayenmRRityupAshAtprApnuyAddharmamuttamam || 5||

dharmakAryaM yata~nshaktyA na chechChaknoti mAnavaH |
prApto bhavati tatpuNyamatra me nAsti sa.nshayaH || 6||

manasA chintayanpApaM karmaNA nAbhirochayan |
na prApnoti phalaM tasya evaM dharmavido viduH || 7||

so.ahaM yatiShye prashamaM kShattaH kartumamAyayA |
kurUNAM sRRi~njayAnAM cha sa~NgrAme vinashiShyatAm || 8||

seyamApanmahAghorA kuruShveva samutthitA |
karNaduryodhanakRRitA sarve hyete tadanvayAH || 9||

vyasanaiH klishyamAnaM hi yo mitraM nAbhipadyate |
anunIya yathAshakti taM nRRisha.nsaM vidurbudhAH || 10||

A keshagrahaNAnmitramakAryAtsaMnivartayan |
avAchyaH kasyachidbhavati kRRitayatno yathAbalam || 11||

tatsamarthaM shubhaM vAkyaM dharmArthasahitaM hitam |
dhArtarAShTraH sahAmAtyo grahItuM vidurArhati || 12||

hitaM hi dhArtarAShTrANAM pANDavAnAM tathaiva cha |
pRRithivyAM kShatriyANAM cha yatiShye.ahamamAyayA || 13||

hite prayatamAnaM mAM sha~Nkedduryodhano yadi |
hRRidayasya cha me prItirAnRRiNyaM cha bhaviShyati || 14||

j~nAtInAM hi mitho bhede yanmitraM nAbhipadyate |
sarvayatnena madhyasthaM na tanmitraM vidurbudhAH || 15||

na mAM brUyuradharmaj~nA mUDhA asuhRRidastathA |
shakto nAvArayatkRRiShNaH sa.nrabdhAnkurupANDavAn || 16||

ubhayoH sAdhayannarthamahamAgata ityuta |
tatra yatnamahaM kRRitvA gachCheyaM nRRiShvavAchyatAm || 17||

mama dharmArthayuktaM hi shrutvA vAkyamanAmayam |
na chedAdAsyate bAlo diShTasya vashameShyati || 18||

ahApayanpANDavArthaM yathAva chChamaM kurUNAM yadi chAchareyam |
puNyaM cha me syAchcharitaM mahArthaM  muchyera.nshcha kuravo mRRityupAshAt || 19||

api vAchaM bhAShamANasya kAvyAM  dharmArAmAmarthavatImahi.nsrAm |
avekSherandhArtarAShTrAH samarthAM  mAM cha prAptaM kuravaH pUjayeyuH || 20||

na chApi mama paryAptAH sahitAH sarvapArthivAH |
kruddhasya pramukhe sthAtuM siMhasyevetare mRRigAH || 21||

vaishampAyana uvAcha||

ityevamuktvA vachanaM vRRiShNInAmRRiShabhastadA |
shayane sukhasa.nsparshe shishye yadusukhAvahaH || 22||

\hrule

\medskip
                  92
\medskip

vaishampAyana uvAcha||

tathA kathayatoreva tayorbuddhimatostadA |
shivA nakShatrasampannA sA vyatIyAya sharvarI || 1||

dharmArthakAmayuktAshcha vichitrArthapadAkSharAH |
shRRiNvato vividhA vAcho vidurasya mahAtmanaH || 2||

kathAbhiranurUpAbhiH kRRiShNasyAmitatejasaH |
akAmasyeva kRRiShNasya sA vyatIyAya sharvarI || 3||

tatastu svarasampannA bahavaH sUtamAgadhAH |
sha~NkhadundubhinirghoShaiH keshavaM pratyabodhayan || 4||

tata utthAya dAshArha RRiShabhaH sarvasAtvatAm |
sarvamAvashyakaM chakre prAtaHkAryaM janArdanaH || 5||

kRRitodakAryajapyaH sa hutAgniH samala~NkRRitaH |
tata AdityamudyantamupAtiShThata mAdhavaH || 6||

atha duryodhanaH kRRiShNaM shakunishchApi saubalaH |
sandhyAM tiShThantamabhyetya dAshArhamaparAjitam || 7||

AchakShetAM tu kRRiShNasya dhRRitarAShTraM sabhAgatam |
kurU.nshcha bhIShmapramukhAnrAj~naH sarvA.nshcha pArthivAn || 8||

tvAmarthayante govinda divi shakramivAmarAH |
tAvabhyanandadgovindaH sAmnA paramavalgunA || 9||

tato vimala Aditye brAhmaNebhyo janArdanaH |
dadau hiraNyaM vAsA.nsi gAshchAshvA.nshcha parantapaH || 10||

visRRiShTavantaM ratnAni dAshArhamaparAjitam |
tiShThantamupasa~Ngamya vavande sArathistadA || 11||

tamupasthitamAj~nAya rathaM divyaM mahAmanAH |
mahAbhraghananirghoShaM sarvaratnavibhUShitam || 12||

agniM pradakShiNaM kRRitvA brAhmaNA.nshcha janArdanaH |
kaustubhaM maNimAmuchya shriyA paramayA jvalan || 13||

kurubhiH sa.nvRRitaH kRRiShNo vRRiShNibhishchAbhirakShitaH |
AtiShThata rathaM shauriH sarvayAdavanandanaH || 14||

anvAruroha dAshArhaM viduraH sarvadharmavit |
sarvaprANabhRRitAM shreShThaM sarvadharmabhRRitAM varam || 15||

tato duryodhanaH kRRiShNaM shakunishchApi saubalaH |
dvitIyena rathenainamanvayAtAM parantapam || 16||

sAtyakiH kRRitavarmA cha vRRiShNInAM cha mahArathAH |
pRRiShThato.anuyayuH kRRiShNaM rathairashvairgajairapi || 17||

teShAM hemapariShkArA yuktAH paramavAjibhiH |
gachChatAM ghoShiNashchitrAshchAru babhrAjire rathAH || 18||

saMmRRiShTasa.nsiktarajaH pratipede mahApatham |
rAjarShicharitaM kAle kRRiShNo dhImA~nshriyA jvalan || 19||

tataH prayAte dAshArhe prAvAdyantaikapuShkarAH |
sha~NkhAshcha dadhmire tatra vAdyAnyanyAni yAni cha || 20||

pravIrAH sarvalokasya yuvAnaH siMhavikramAH |
parivArya rathaM shaureragachChanta parantapAH || 21||

tato.anye bahusAhasrA vichitrAdbhutavAsasaH |
asiprAsAyudhadharAH kRRiShNasyAsanpuraHsarAH || 22||

gajAH paraHshatAstatra varAshchAshvAH sahasrashaH |
prayAntamanvayurvIraM dAshArhamaparAjitam || 23||

puraM kurUNAM sa.nvRRittaM draShTukAmaM janArdanam |
savRRiddhabAlaM sastrIkaM rathyAgatamari.ndamam || 24||

vedikApAshritAbhishcha samAkrAntAnyanekashaH |
prachalantIva bhAreNa yoShidbhirbhavanAnyuta || 25||

sampUjyamAnaH kurubhiH sa.nshRRiNvanvividhAH kathAH |
yathArhaM pratisatkurvanprekShamANaH shanairyayau || 26||

tataH sabhAM samAsAdya keshavasyAnuyAyinaH |
sasha~NkhairveNunirghoShairdishaH sarvA vyanAdayan || 27||

tataH sA samitiH sarvA rAj~nAmamitatejasAm |
samprAkampata harSheNa kRRiShNAgamanakA~NkShayA || 28||

tato.abhyAshagate kRRiShNe samahRRiShyannarAdhipAH |
shrutvA taM rathanirghoShaM parjanyaninadopamam || 29||

AsAdya tu sabhAdvAramRRiShabhaH sarvasAtvatAm |
avatIrya rathAchChauriH kailAsashikharopamAt || 30||

nagameghapratIkAshAM jvalantImiva tejasA |
mahendrasadanaprakhyAM pravivesha sabhAM tataH || 31||

pANau gRRihItvA viduraM sAtyakiM cha mahAyashAH |
jyotIMShyAdityavadrAjankurUnprachChAdaya~nshriyA || 32||

agrato vAsudevasya karNaduryodhanAvubhau |
vRRiShNayaH kRRitavarmA cha AsankRRiShNasya pRRiShThataH || 33||

dhRRitarAShTraM puraskRRitya bhIShmadroNAdayastataH |
Asanebhyo.achalansarve pUjayanto janArdanam || 34||

abhyAgachChati dAshArhe praj~nAchakShurmahAmanAH |
sahaiva bhIShmadroNAbhyAmudatiShThanmahAyashAH || 35||

uttiShThati mahArAje dhRRitarAShTre janeshvare |
tAni rAjasahasrANi samuttasthuH samantataH || 36||

AsanaM sarvatobhadraM jAmbUnadapariShkRRitam |
kRRiShNArthe kalpitaM tatra dhRRitarAShTrasya shAsanAt || 37||

smayamAnastu rAjAnaM bhIShmadroNau cha mAdhavaH |
abhyabhAShata dharmAtmA rAj~nashchAnyAnyathAvayaH || 38||

tatra keshavamAnarchuH samyagabhyAgataM sabhAm |
rAjAnaH pArthivAH sarve kuravashcha janArdanam || 39||

tatra tiShThansa dAshArho rAjamadhye parantapaH |
apashyadantarikShasthAnRRiShInparapura~njayaH || 40||

tatastAnabhisamprekShya nAradapramukhAnRRiShIn |
abhyabhAShata dAshArho bhIShmaM shAntanavaM shanaiH || 41||

pArthivIM samitiM draShTumRRiShayo.abhyAgatA nRRipa |
nimantryantAmAsanaishcha satkAreNa cha bhUyasA || 42||

naiteShvanupaviShTeShu shakyaM kenachidAsitum |
pUjA prayujyatAmAshu munInAM bhAvitAtmanAm || 43||

RRiShI~nshAntanavo dRRiShTvA sabhAdvAramupasthitAn |
tvaramANastato bhRRityAnAsanAnItyachodayat || 44||

AsanAnyatha mRRiShTAni mahAnti vipulAni cha |
maNikA~nchanachitrANi samAjahrustatastataH || 45||

teShu tatropaviShTeShu gRRihItArgheShu bhArata |
niShasAdAsane kRRiShNo rAjAnashcha yathAsanam || 46||

duHshAsanaH sAtyakaye dadAvAsanamuttamam |
vivi.nshatirdadau pIThaM kA~nchanaM kRRitavarmaNe || 47||

avidUre.atha kRRiShNasya karNaduryodhanAvubhau |
ekAsane mahAtmAnau niShIdaturamarShaNau || 48||

gAndhArarAjaH shakunirgAndhArairabhirakShitaH |
niShasAdAsane rAjA sahaputro vishAM pate || 49||

viduro maNipIThe tu shuklaspardhyAjinottare |
sa.nspRRishannAsanaM shaurermahAmatirupAvishat || 50||

chirasya dRRiShTvA dAshArhaM rAjAnaH sarvapArthivAH |
amRRitasyeva nAtRRipyanprekShamANA janArdanam || 51||

atasIpuShpasa~NkAshaH pItavAsA janArdanaH |
vyabhrAjata sabhAmadhye hemnIvopahito maNiH || 52||

tatastUShNIM sarvamAsIdgovindagatamAnasam |
na tatra kashchitki~nchiddhi vyAjahAra pumAnkvachit || 53||

\hrule

\medskip
                  93
\medskip

vaishampAyana uvAcha||

teShvAsIneShu sarveShu tUShNImbhUteShu rAjasu |
vAkyamabhyAdade kRRiShNaH sudaMShTro dundubhisvanaH || 1||

jImUta iva gharmAnte sarvAM sa.nshrAvayansabhAm |
dhRRitarAShTramabhiprekShya samabhAShata mAdhavaH || 2||

kurUNAM pANDavAnAM cha shamaH syAditi bhArata |
aprayatnena vIrANAmetadyatitumAgataH || 3||

rAjannAnyatpravaktavyaM tava niHshreyasaM vachaH |
viditaM hyeva te sarvaM veditavyamari.ndama || 4||

idamadya kulaM shreShThaM sarvarAjasu pArthiva |
shrutavRRittopasampannaM sarvaiH samuditaM guNaiH || 5||

kRRipAnukampA kAruNyamAnRRisha.nsyaM cha bhArata |
tathArjavaM kShamA satyaM kuruShvetadvishiShyate || 6||

tasminneva.nvidhe rAjankule mahati tiShThati |
tvannimittaM visheSheNa neha yuktamasAmpratam || 7||

tvaM hi vArayitA shreShThaH kurUNAM kurusattama |
mithyA pracharatAM tAta bAhyeShvAbhyantareShu cha || 8||

te putrAstava kauravya duryodhanapurogamAH |
dharmArthau pRRiShThataH kRRitvA pracharanti nRRisha.nsavat || 9||

ashiShTA gatamaryAdA lobhena hRRitachetasaH |
sveShu bandhuShu mukhyeShu tadvettha bharatarShabha || 10||

seyamApanmahAghorA kuruShveva samutthitA |
upekShyamANA kauravya pRRithivIM ghAtayiShyati || 11||

shakyA cheyaM shamayituM tvaM chedichChasi bhArata |
na duShkaro hyatra shamo mato me bharatarShabha || 12||

tvayyadhInaH shamo rAjanmayi chaiva vishAM pate |
putrAnsthApaya kauravya sthApayiShyAmyahaM parAn || 13||

Aj~nA tava hi rAjendra kAryA putraiH sahAnvayaiH |
hitaM balavadapyeShAM tiShThatAM tava shAsane || 14||

tava chaiva hitaM rAjanpANDavAnAmatho hitam |
shame prayatamAnasya mama shAsanakA~NkShiNAm || 15||

svayaM niShkalamAlakShya sa.nvidhatsva vishAM pate |
sahabhUtAstu bharatAstavaiva syurjaneshvara || 16||

dharmArthayostiShTha rAjanpANDavairabhirakShitaH |
na hi shakyAstathAbhUtA yatnAdapi narAdhipa || 17||

na hi tvAM pANDavairjetuM rakShyamANaM mahAtmabhiH |
indro.api devaiH sahitaH prasaheta kuto nRRipAH || 18||

yatra bhIShmashcha droNashcha kRRipaH karNo vivi.nshatiH |
ashvatthAmA vikarNashcha somadatto.atha bAhlikaH || 19||

saindhavashcha kali~Ngashcha kAmbojashcha sudakShiNaH |
yudhiShThiro bhImasenaH savyasAchI yamau tathA || 20||

sAtyakishcha mahAtejA yuyutsushcha mahArathaH |
ko nu tAnviparItAtmA yudhyeta bharatarShabha || 21||

lokasyeshvaratAM bhUyaH shatrubhishchApradhRRiShyatAm |
prApsyasi tvamamitraghna sahitaH kurupANDavaiH || 22||

tasya te pRRithivIpAlAstvatsamAH pRRithivIpate |
shreyA.nsashchaiva rAjAnaH sandhAsyante parantapa || 23||

sa tvaM putraishcha pautraishcha bhrAtRRibhiH pitRRibhistathA |
suhRRidbhiH sarvato guptaH sukhaM shakShyasi jIvitum || 24||

etAneva purodhAya satkRRitya cha yathA purA |
akhilAM bhokShyase sarvAM pRRithivIM pRRithivIpate || 25||

etairhi sahitaH sarvaiH pANDavaiH svaishcha bhArata |
anyAnvijeShyase shatrUneSha svArthastavAkhilaH || 26||

tairevopArjitAM bhUmiM bhokShyase cha parantapa |
yadi sampatsyase putraiH sahAmAtyairnarAdhipa || 27||

sa.nyuge vai mahArAja dRRishyate sumahAnkShayaH |
kShaye chobhayato rAjankaM dharmamanupashyasi || 28||

pANDavairnihataiH sa~Nkhye putrairvApi mahAbalaiH |
yadvindethAH sukhaM rAja.nstadbrUhi bharatarShabha || 29||

shUrAshcha hi kRRitAstrAshcha sarve yuddhAbhikA~NkShiNaH |
pANDavAstAvakAshchaiva tAnrakSha mahato bhayAt || 30||

na pashyema kurUnsarvAnpANDavA.nshchaiva sa.nyuge |
kShINAnubhayataH shUrAnrathebhyo rathibhirhatAn || 31||

samavetAH pRRithivyAM hi rAjAno rAjasattama |
amarShavashamApannA nAshayeyurimAH prajAH || 32||

trAhi rAjannimaM lokaM na nashyeyurimAH prajAH |
tvayi prakRRitimApanne sheShaM syAtkurunandana || 33||

shuklA vadAnyA hrImanta AryAH puNyAbhijAtayaH |
anyonyasachivA rAja.nstAnpAhi mahato bhayAt || 34||

shiveneme bhUmipAlAH samAgamya parasparam |
saha bhuktvA cha pItvA cha pratiyAntu yathAgRRiham || 35||

suvAsasaH sragviNashcha satkRRitya bharatarShabha |
amarShA.nshcha nirAkRRitya vairANi cha parantapa || 36||

hArdaM yatpANDaveShvAsItprApte.asminnAyuShaH kShaye |
tadeva te bhavatvadya shashvachcha bharatarShabha || 37||

bAlA vihInAH pitrA te tvayaiva parivardhitAH |
tAnpAlaya yathAnyAyaM putrA.nshcha bharatarShabha || 38||

bhavataiva hi rakShyAste vyasaneShu visheShataH |
mA te dharmastathaivArtho nashyeta bharatarShabha || 39||

AhustvAM pANDavA rAjannabhivAdya prasAdya cha |
bhavataH shAsanAdduHkhamanubhUtaM sahAnugaiH || 40||

dvAdashemAni varShANi vane nirvyuShitAni naH |
trayodashaM tathAj~nAtaiH sajane parivatsaram || 41||

sthAtA naH samaye tasminpiteti kRRitanishchayAH |
nAhAsma samayaM tAta tachcha no brAhmaNA viduH || 42||

tasminnaH samaye tiShTha sthitAnAM bharatarShabha |
nityaM sa~NkleshitA rAjansvarAjyA.nshaM labhemahi || 43||

tvaM dharmamarthaM yu~njAnaH samya~NnastrAtumarhasi |
gurutvaM bhavati prekShya bahUnkleshA.nstitikShmahe || 44||

sa bhavAnmAtRRipitRRivadasmAsu pratipadyatAm |
gurorgarIyasI vRRittiryA cha shiShyasya bhArata || 45||

pitrA sthApayitavyA hi vayamutpathamAsthitAH |
sa.nsthApaya pathiShvasmA.nstiShTha rAjansvavartmani || 46||

AhushchemAM pariShadaM putrAste bharatarShabha |
dharmaj~neShu sabhAsatsu neha yuktamasAmpratam || 47||

yatra dharmo hyadharmeNa satyaM yatrAnRRitena cha |
hanyate prekShamANAnAM hatAstatra sabhAsadaH || 48||

viddho dharmo hyadharmeNa sabhAM yatra prapadyate |
na chAsya shalyaM kRRintanti viddhAstatra sabhAsadaH || 49||

dharma etAnArujati yathA nadyanukUlajAn || 49||

ye dharmamanupashyantastUShNIM dhyAyanta Asate |
te satyamAhurdharmaM cha nyAyyaM cha bharatarShabha || 50||

shakyaM kimanyadvaktuM te dAnAdanyajjaneshvara |
bruvantu vA mahIpAlAH sabhAyAM ye samAsate || 51||

dharmArthau sampradhAryaiva yadi satyaM bravImyaham || 51||

pramu~nchemAnmRRityupAshAtkShatriyAnkShatriyarShabha |
prashAmya bharatashreShTha mA manyuvashamanvagAH || 52||

pitryaM tebhyaH pradAyA.nshaM pANDavebhyo yathochitam |
tataH saputraH siddhArtho bhu~NkShva bhogAnparantapa || 53||

ajAtashatruM jAnIShe sthitaM dharme satAM sadA |
saputre tvayi vRRittiM cha vartate yAM narAdhipa || 54||

dAhitashcha nirastashcha tvAmevopAshritaH punaH |
indraprasthaM tvayaivAsau saputreNa vivAsitaH || 55||

sa tatra nivasansarvAnvashamAnIya pArthivAn |
tvanmukhAnakarodrAjanna cha tvAmatyavartata || 56||

tasyaivaM vartamAnasya saubalena jihIrShatA |
rAShTrANi dhanadhAnyaM cha prayuktaH paramopadhiH || 57||

sa tAmavasthAM samprApya kRRiShNAM prekShya sabhAgatAm |
kShatradharmAdameyAtmA nAkampata yudhiShThiraH || 58||

ahaM tu tava teShAM cha shreya ichChAmi bhArata |
dharmAdarthAtsukhAchchaiva mA rAjannInashaH prajAH || 59||

anarthamarthaM manvAnA arthaM vAnarthamAtmanaH |
lobhe.atiprasRRitAnputrAnnigRRihNIShva vishAM pate || 60||

sthitAH shushrUShituM pArthAH sthitA yoddhumari.ndamAH |
yatte pathyatamaM rAja.nstasmi.nstiShTha parantapa || 61||

tadvAkyaM pArthivAH sarve hRRidayaiH samapUjayan |
na tatra kashchidvaktuM hi vAchaM prAkrAmadagrataH || 62||

\hrule

\medskip
                  94
\medskip

vaishampAyana uvAcha||

tasminnabhihite vAkye keshavena mahAtmanA |
stimitA hRRiShTaromANa Asansarve sabhAsadaH || 1||

kaH sviduttarametasmAdvaktumutsahate pumAn |
iti sarve manobhiste chintayanti sma pArthivAH || 2||

tathA teShu cha sarveShu tUShNImbhUteShu rAjasu |
jAmadagnya idaM vAkyamabravItkurusa.nsadi || 3||

imAmekopamAM rAja~nshRRiNu satyAmasha~NkitaH |
tAM shrutvA shreya Adatsva yadi sAdhviti manyase || 4||

rAjA dambhodbhavo nAma sArvabhaumaH purAbhavat |
akhilAM bubhuje sarvAM pRRithivImiti naH shrutam || 5||

sa sma nityaM nishApAye prAtarutthAya vIryavAn |
brAhmaNAnkShatriyA.nshchaiva pRRichChannAste mahArathaH || 6||

asti kashchidvishiShTo vA madvidho vA bhavedyudhi |
shUdro vaishyaH kShatriyo vA brAhmaNo vApi shastrabhRRit || 7||

iti bruvannanvacharatsa rAjA pRRithivImimAm |
darpeNa mahatA mattaH ka~nchidanyamachintayan || 8||

taM sma vaidyA akRRipaNA brAhmaNAH sarvato.abhayAH |
pratyaShedhanta rAjAnaM shlAghamAnaM punaH punaH || 9||

pratiShidhyamAno.apyasakRRitpRRichChatyeva sa vai dvijAn |
abhimAnI shriyA mattastamUchurbrAhmaNAstadA || 10||

tapasvino mahAtmAno vedavratasamanvitAH |
udIryamANaM rAjAnaM krodhadIptA dvijAtayaH || 11||

anekajananaM sakhyaM yayoH puruShasiMhayoH |
tayostvaM na samo rAjanbhavitAsi kadAchana || 12||

evamuktaH sa rAjA tu punaH paprachCha tAndvijAn |
kva tau vIrau kvajanmAnau ki~NkarmANau cha kau cha tau || 13||

brAhmaNA UchuH||

naro nArAyaNashchaiva tApasAviti naH shrutam |
AyAtau mAnuShe loke tAbhyAM yudhyasva pArthiva || 14||

shrUyate tau mahAtmAnau naranArAyaNAvubhau |
tapo ghoramanirdeshyaM tapyete gandhamAdane || 15||

rAma uvAcha||

sa rAjA mahatIM senAM yojayitvA ShaDa~NginIm |
amRRiShyamANaH samprAyAdyatra tAvaparAjitau || 16||

sa gatvA viShamaM ghoraM parvataM gandhamAdanam |
mRRigayANo.anvagachChattau tApasAvaparAjitau || 17||

tau dRRiShTvA kShutpipAsAbhyAM kRRishau dhamanisantatau |
shItavAtAtapaishchaiva karshitau puruShottamau || 18||

abhigamyopasa~NgRRihya paryapRRichChadanAmayam || 18||

tamarchitvA mUlaphalairAsanenodakena cha |
nyamantrayetAM rAjAnaM kiM kAryaM kriyatAmiti || 19||

dambhodbhava uvAcha||

bAhubhyAM me jitA bhUmirnihatAH sarvashatravaH |
bhavadbhyAM yuddhamAkA~NkShannupayAto.asmi parvatam || 20||

AtithyaM dIyatAmetatkA~NkShitaM me chiraM prati || 20||

naranArAyaNAvUchatuH||

apetakrodhalobho.ayamAshramo rAjasattama |
na hyasminnAshrame yuddhaM kutaH shastraM kuto.anRRijuH || 21||

anyatra yuddhamAkA~NkShva bahavaH kShatriyAH kShitau || 21||

rAma uvAcha||

uchyamAnastathApi sma bhUya evAbhyabhAShata |
punaH punaH kShamyamANaH sAntvyamAnashcha bhArata || 22||

dambhodbhavo yuddhamichChannAhvayatyeva tApasau || 22||

tato narastviShIkANAM muShTimAdAya kaurava |
abravIdehi yudhyasva yuddhakAmuka kShatriya || 23||

sarvashastrANi chAdatsva yojayasva cha vAhinIm |
ahaM hi te vineShyAmi yuddhashraddhAmitaH param || 24||

dambhodbhava uvAcha||

yadyetadastramasmAsu yuktaM tApasa manyase |
etenApi tvayA yotsye yuddhArthI hyahamAgataH || 25||

rAma uvAcha||

ityuktvA sharavarSheNa sarvataH samavAkirat |
dambhodbhavastApasaM taM jighA.nsuH sahasainikaH || 26||

tasya tAnasyato ghorAniShUnparatanuchChidaH |
kadarthIkRRitya sa muniriShIkAbhirapAnudat || 27||

tato.asmai prAsRRijadghoramaiShIkamaparAjitaH |
astramapratisandheyaM tadadbhutamivAbhavat || 28||

teShAmakShINi karNA.nshcha nastakA.nshchaiva mAyayA |
nimittavedhI sa muniriShIkAbhiH samarpayat || 29||

sa dRRiShTvA shvetamAkAshamiShIkAbhiH samAchitam |
pAdayornyapatadrAjA svasti me.astviti chAbravIt || 30||

tamabravInnaro rAja~nsharaNyaH sharaNaiShiNAm |
brahmaNyo bhava dharmAtmA mA cha smaivaM punaH kRRithAH || 31||

mA cha darpasamAviShTaH kShepsIH kA.nshchitkadAchana |
alpIyA.nsaM vishiShTaM vA tatte rAjanparaM hitam || 32||

kRRitapraj~no vItalobho niraha~NkAra AtmavAn |
dAntaH kShAnto mRRiduH kShemaH prajAH pAlaya pArthiva || 33||

anuj~nAtaH svasti gachCha maivaM bhUyaH samAchareH |
kushalaM brAhmaNAnpRRichCherAvayorvachanAdbhRRisham || 34||

tato rAjA tayoH pAdAvabhivAdya mahAtmanoH |
pratyAjagAma svapuraM dharmaM chaivAchinodbhRRisham || 35||

sumahachchApi tatkarma yannareNa kRRitaM purA |
tato guNaiH subahubhiH shreShTho nArAyaNo.abhavat || 36||

tasmAdyAvaddhanuHshreShThe gANDIve.astraM na yujyate |
tAvattvaM mAnamutsRRijya gachCha rAjandhana~njayam || 37||

kAkudIkaM shukaM nAkamakShisantarjanaM tathA |
santAnaM nartanaM ghoramAsyamodakamaShTamam || 38||

etairviddhAH sarva eva maraNaM yAnti mAnavAH |
unmattAshcha vicheShTante naShTasa~nj~nA vichetasaH || 39||

svapante cha plavante cha Chardayanti cha mAnavAH |
mUtrayante cha satataM rudanti cha hasanti cha || 40||

asa~NkhyeyA guNAH pArthe tadvishiShTo janArdanaH |
tvameva bhUyo jAnAsi kuntIputraM dhana~njayam || 41||

naranArAyaNau yau tau tAvevArjunakeshavau |
vijAnIhi mahArAja pravIrau puruSharShabhau || 42||

yadyetadevaM jAnAsi na cha mAmatisha~Nkase |
AryAM matiM samAsthAya shAmya bhArata pANDavaiH || 43||

atha chenmanyase shreyo na me bhedo bhavediti |
prashAmya bharatashreShTha mA cha yuddhe manaH kRRithAH || 44||

bhavatAM cha kurushreShTha kulaM bahumataM bhuvi |
tattathaivAstu bhadraM te svArthamevAnuchintaya || 45||

\hrule

\medskip
                  95
\medskip

vaishampAyana uvAcha||

jAmadagnyavachaH shrutvA kaNvo.api bhagavAnRRiShiH |
duryodhanamidaM vAkyamabravItkurusa.nsadi || 1||

akShayashchAvyayashchaiva brahmA lokapitAmahaH |
tathaiva bhagavantau tau naranArAyaNAvRRiShI || 2||

AdityAnAM hi sarveShAM viShNurekaH sanAtanaH |
ajayyashchAvyayashchaiva shAshvataH prabhurIshvaraH || 3||

nimittamaraNAstvanye chandrasUryau mahI jalam |
vAyuragnistathAkAshaM grahAstArAgaNAstathA || 4||

te cha kShayAnte jagato hitvA lokatrayaM sadA |
kShayaM gachChanti vai sarve sRRijyante cha punaH punaH || 5||

muhUrtamaraNAstvanye mAnuShA mRRigapakShiNaH |
tiryagyonyashcha ye chAnye jIvalokacharAH smRRitAH || 6||

bhUyiShThena tu rAjAnaH shriyaM bhuktvAyuShaH kShaye |
maraNaM pratigachChanti bhoktuM sukRRitaduShkRRitam || 7||

sa bhavAndharmaputreNa shamaM kartumihArhati |
pANDavAH kuravashchaiva pAlayantu vasundharAm || 8||

balavAnahamityeva na mantavyaM suyodhana |
balavanto hi balibhirdRRishyante puruSharShabha || 9||

na balaM balinAM madhye balaM bhavati kaurava |
balavanto hi te sarve pANDavA devavikramAH || 10||

atrApyudAharantImamitihAsaM purAtanam |
mAtalerdAtukAmasya kanyAM mRRigayato varam || 11||

matastrailokyarAjasya mAtalirnAma sArathiH |
tasyaikaiva kule kanyA rUpato lokavishrutA || 12||

guNakeshIti vikhyAtA nAmnA sA devarUpiNI |
shriyA cha vapuShA chaiva striyo.anyAH sAtirichyate || 13||

tasyAH pradAnasamayaM mAtaliH saha bhAryayA |
j~nAtvA vimamRRishe rAja.nstatparaH parichintayan || 14||

dhikkhalvalaghushIlAnAmuchChritAnAM yashasvinAm |
narANAmRRiddhasattvAnAM kule kanyAprarohaNam || 15||

mAtuH kulaM pitRRikulaM yatra chaiva pradIyate |
kulatrayaM sa.nshayitaM kurute kanyakA satAm || 16||

devamAnuShalokau dvau mAnasenaiva chakShuShA |
avagAhyaiva vichitau na cha me rochate varaH || 17||

na devAnnaiva ditijAnna gandharvAnna mAnuShAn |
arochayaM varakRRite tathaiva bahulAnRRiShIn || 18||

bhAryayA tu sa saMmantrya saha rAtrau sudharmayA |
mAtalirnAgalokAya chakAra gamane matim || 19||

na me devamanuShyeShu guNakeshyAH samo varaH |
rUpato dRRishyate kashchinnAgeShu bhavitA dhruvam || 20||

ityAmantrya sudharmAM sa kRRitvA chAbhipradakShiNam |
kanyAM shirasyupAghrAya pravivesha mahItalam || 21||

\hrule

\medskip
                  96
\medskip

kaNva uvAcha||

mAtalistu vrajanmArge nAradena maharShiNA |
varuNaM gachChatA draShTuM samAgachChadyadRRichChayA || 1||

nArado.athAbravIdenaM kva bhavAngantumudyataH |
svena vA sUta kAryeNa shAsanAdvA shatakratoH || 2||

mAtalirnAradenaivaM sampRRiShTaH pathi gachChatA |
yathAvatsarvamAchaShTa svakAryaM varuNaM prati || 3||

tamuvAchAtha sa munirgachChAvaH sahitAviti |
salileshadidRRikShArthamahamapyudyato divaH || 4||

ahaM te sarvamAkhyAsye darshayanvasudhAtalam |
dRRiShTvA tatra varaM ka~nchidrochayiShyAva mAtale || 5||

avagAhya tato bhUmimubhau mAtalinAradau |
dadRRishAte mahAtmAnau lokapAlamapAM patim || 6||

tatra devarShisadRRishIM pUjAM prApa sa nAradaH |
mahendrasadRRishIM chaiva mAtaliH pratyapadyata || 7||

tAvubhau prItamanasau kAryavattAM nivedya ha |
varuNenAbhyanuj~nAtau nAgalokaM vicheratuH || 8||

nAradaH sarvabhUtAnAmantarbhUminivAsinAm |
jAna.nshchakAra vyAkhyAnaM yantuH sarvamasheShataH || 9||

nArada uvAcha||

dRRiShTaste varuNastAta putrapautrasamAvRRitaH |
pashyodakapateH sthAnaM sarvatobhadramRRiddhimat || 10||

eSha putro mahAprAj~no varuNasyeha gopateH |
eSha taM shIlavRRittena shauchena cha vishiShyate || 11||

eSho.asya putro.abhimataH puShkaraH puShkarekShaNaH |
rUpavAndarshanIyashcha somaputryA vRRitaH patiH || 12||

jyotsnAkAlIti yAmAhurdvitIyAM rUpataH shriyam |
Adityasyaiva goH putro jyeShThaH putraH kRRitaH smRRitaH || 13||

bhavanaM pashya vAruNyA yadetatsarvakA~nchanam |
yAM prApya suratAM prAptAH surAH surapateH sakhe || 14||

etAni hRRitarAjyAnAM daiteyAnAM sma mAtale |
dIpyamAnAni dRRishyante sarvapraharaNAnyuta || 15||

akShayANi kilaitAni vivartante sma mAtale |
anubhAvaprayuktAni surairavajitAni ha || 16||

atra rAkShasajAtyashcha bhUtajAtyashcha mAtale |
divyapraharaNAshchAsanpUrvadaivatanirmitAH || 17||

agnireSha mahArchiShmA~njAgarti varuNahrade |
vaiShNavaM chakramAviddhaM vidhUmena haviShmatA || 18||

eSha gANDImayashchApo lokasaMhArasambhRRitaH |
rakShyate daivatairnityaM yatastadgANDivaM dhanuH || 19||

eSha kRRitye samutpanne tattaddhArayate balam |
sahasrashatasa~Nkhyena prANena satataM dhruvam || 20||

ashAsyAnapi shAstyeSha rakShobandhuShu rAjasu |
sRRiShTaH prathamajo daNDo brahmaNA brahmavAdinA || 21||

etachChatraM narendrANAM mahachChakreNa bhAShitam |
putrAH salilarAjasya dhArayanti mahodayam || 22||

etatsalilarAjasya ChatraM ChatragRRihe sthitam |
sarvataH salilaM shItaM jImUta iva varShati || 23||

etachChatrAtparibhraShTaM salilaM somanirmalam |
tamasA mUrChitaM yAti yena nArChati darshanam || 24||

bahUnyadbhutarUpANi draShTavyAnIha mAtale |
tava kAryoparodhastu tasmAdgachChAva mAchiram || 25||

\hrule

\medskip
                  97
\medskip

nArada uvAcha||

etattu nAgalokasya nAbhisthAne sthitaM puram |
pAtAlamiti vikhyAtaM daityadAnavasevitam || 1||

idamadbhiH samaM prAptA ye kechiddhruvaja~NgamAH |
pravishanto mahAnAdaM nadanti bhayapIDitAH || 2||

atrAsuro.agniH satataM dIpyate vAribhojanaH |
vyApAreNa dhRRitAtmAnaM nibaddhaM samabudhyata || 3||

atrAmRRitaM suraiH pItvA nihitaM nihatAribhiH |
ataH somasya hAnishcha vRRiddhishchaiva pradRRishyate || 4||

atra divyaM hayashiraH kAle parvaNi parvaNi |
uttiShThati suvarNAbhaM vArbhirApUraya~njagat || 5||

yasmAdatra samagrAstAH patanti jalamUrtayaH |
tasmAtpAtAlamityetatkhyAyate puramuttamam || 6||

airAvato.asmAtsalilaM gRRihItvA jagato hitaH |
megheShvAmu~nchate shItaM yanmahendraH pravarShati || 7||

atra nAnAvidhAkArAstimayo naikarUpiNaH |
apsu somaprabhAM pItvA vasanti jalachAriNaH || 8||

atra sUryA.nshubhirbhinnAH pAtAlatalamAshritAH |
mRRitA divasataH sUta punarjIvanti te nishi || 9||

udaye nityashashchAtra chandramA rashmibhirvRRitaH |
amRRitaM spRRishya sa.nsparshAtsa~njIvayati dehinaH || 10||

atra te.adharmaniratA baddhAH kAlena pIDitAH |
daiteyA nivasanti sma vAsavena hRRitashriyaH || 11||

atra bhUtapatirnAma sarvabhUtamaheshvaraH |
bhUtaye sarvabhUtAnAmacharattapa uttamam || 12||

atra govratino viprAH svAdhyAyAmnAyakarshitAH |
tyaktaprANA jitasvargA nivasanti maharShayaH || 13||

yatratatrashayo nityaM yenakenachidAshitaH |
yenakenachidAchChannaH sa govrata ihochyate || 14||

airAvato nAgarAjo vAmanaH kumudo.a~njanaH |
prasUtAH supratIkasya va.nshe vAraNasattamAH || 15||

pashya yadyatra te kashchidrochate guNato varaH |
varayiShyAva taM gatvA yatnamAsthAya mAtale || 16||

aNDametajjale nyastaM dIpyamAnamiva shriyA |
A prajAnAM nisargAdvai nodbhidyati na sarpati || 17||

nAsya jAtiM nisargaM vA kathyamAnaM shRRiNomi vai |
pitaraM mAtaraM vApi nAsya jAnAti kashchana || 18||

ataH kila mahAnagnirantakAle samutthitaH |
dhakShyate mAtale sarvaM trailokyaM sacharAcharam || 19||

kaNva uvAcha||

mAtalistvabravIchChrutvA nAradasyAtha bhAShitam |
na me.atra rochate kashchidanyato vraja mAchiram || 20||

\hrule

\medskip
                  98
\medskip

nArada uvAcha||

hiraNyapuramityetatkhyAtaM puravaraM mahat |
daityAnAM dAnavAnAM cha mAyAshatavichAriNAm || 1||

analpena prayatnena nirmitaM vishvakarmaNA |
mayena manasA sRRiShTaM pAtAlatalamAshritam || 2||

atra mAyAsahasrANi vikurvANA mahaujasaH |
dAnavA nivasanti sma shUrA dattavarAH purA || 3||

naite shakreNa nAnyena varuNena yamena vA |
shakyante vashamAnetuM tathaiva dhanadena cha || 4||

asurAH kAlakha~njAshcha tathA viShNupadodbhavAH |
nairRRitA yAtudhAnAshcha brahmavedodbhavAshcha ye || 5||

daMShTriNo bhImarUpAshcha nivasantyAtmarakShiNaH |
mAyAvIryopasampannA nivasantyAtmarakShiNaH || 6||

nivAtakavachA nAma dAnavA yuddhadurmadAH |
jAnAsi cha yathA shakro naitA~nshaknoti bAdhitum || 7||

bahusho mAtale tvaM cha tava putrashcha gomukhaH |
nirbhagno devarAjashcha sahaputraH shachIpatiH || 8||

pashya veshmAni raukmANi mAtale rAjatAni cha |
karmaNA vidhiyuktena yuktAnyupagatAni cha || 9||

vaiDUryaharitAnIva pravAlaruchirANi cha |
arkasphaTikashubhrANi vajrasArojjvalAni cha || 10||

pArthivAnIva chAbhAnti punarnagamayAni cha |
shailAnIva cha dRRishyante tArakANIva chApyuta || 11||

sUryarUpANi chAbhAnti dIptAgnisadRRishAni cha |
maNijAlavichitrANi prA.nshUni nibiDAni cha || 12||

naitAni shakyaM nirdeShTuM rUpato dravyatastathA |
guNatashchaiva siddhAni pramANaguNavanti cha || 13||

AkrIDAnpashya daityAnAM tathaiva shayanAnyuta |
ratnavanti mahArhANi bhAjanAnyAsanAni cha || 14||

jaladAbhA.nstathA shailA.nstoyaprasravaNAnvitAn |
kAmapuShpaphalA.nshchaiva pAdapAnkAmachAriNaH || 15||

mAtale kashchidatrApi ruchitaste varo bhavet |
atha vAnyAM dishaM bhUmergachChAva yadi manyase || 16||

kaNva uvAcha||

mAtalistvabravIdenaM bhAShamANaM tathAvidham |
devarShe naiva me kAryaM vipriyaM tridivaukasAm || 17||

nityAnuShaktavairA hi bhrAtaro devadAnavAH |
aripakSheNa sambandhaM rochayiShyAmyahaM katham || 18||

anyatra sAdhu gachChAvo draShTuM nArhAmi dAnavAn |
jAnAmi tu tathAtmAnaM ditsAtmakamalaM yathA || 19||

\hrule

\medskip
                  99
\medskip

nArada uvAcha||

ayaM lokaH suparNAnAM pakShiNAM pannagAshinAm |
vikrame gamane bhAre naiShAmasti parishramaH || 1||

vainateyasutaiH sUta ShaDbhistatamidaM kulam |
sumukhena sunAmnA cha sunetreNa suvarchasA || 2||

surUpapakShirAjena subalena cha mAtale |
vardhitAni prasUtyA vai vinatAkulakartRRibhiH || 3||

pakShirAjAbhijAtyAnAM sahasrANi shatAni cha |
kashyapasya tato va.nshe jAtairbhUtivivardhanaiH || 4||

sarve hyete shriyA yuktAH sarve shrIvatsalakShaNAH |
sarve shriyamabhIpsanto dhArayanti balAnyuta || 5||

karmaNA kShatriyAshchaite nirghRRiNA bhogibhojinaH |
j~nAtisa~NkShayakartRRitvAdbrAhmaNyaM na labhanti vai || 6||

nAmAni chaiShAM vakShyAmi yathA prAdhAnyataH shRRiNu |
mAtale shlAghyametaddhi kulaM viShNuparigraham || 7||

daivataM viShNureteShAM viShNureva parAyaNam |
hRRidi chaiShAM sadA viShNurviShNureva gatiH sadA || 8||

suvarNachUDo nAgAshI dAruNashchaNDatuNDakaH |
analashchAnilashchaiva vishAlAkSho.atha kuNDalI || 9||

kAshyapirdhvajaviShkambho vainateyo.atha vAmanaH |
vAtavego dishAchakShurnimeSho nimiShastathA || 10||

trivAraH saptavArashcha vAlmIkirdvIpakastathA |
daityadvIpaH sariddvIpaH sArasaH padmakesaraH || 11||

sumukhaH sukhaketushcha chitrabarhastathAnaghaH |
meghakRRitkumudo dakShaH sarpAntaH somabhojanaH || 12||

gurubhAraH kapotashcha sUryanetrashchirAntakaH |
viShNudhanvA kumArashcha paribarho haristathA || 13||

susvaro madhuparkashcha hemavarNastathaiva cha |
malayo mAtarishvA cha nishAkaradivAkarau || 14||

ete pradeshamAtreNa mayoktA garuDAtmajAH |
prAdhAnyato.atha yashasA kIrtitAH prANatashcha te || 15||

yadyatra na ruchiH kAchidehi gachChAva mAtale |
taM nayiShyAmi deshaM tvAM ruchiM yatropalapsyase || 16||

\hrule

\medskip
                  100
\medskip

nArada uvAcha||

idaM rasAtalaM nAma saptamaM pRRithivItalam |
yatrAste surabhirmAtA gavAmamRRitasambhavA || 1||

kSharantI satataM kShIraM pRRithivIsArasambhavam |
ShaNNAM rasAnAM sAreNa rasamekamanuttamam || 2||

amRRitenAbhitRRiptasya sAramudgirataH purA |
pitAmahasya vadanAdudatiShThadaninditA || 3||

yasyAH kShIrasya dhArAyA nipatantyA mahItale |
hradaH kRRitaH kShIranidhiH pavitraM paramuttamam || 4||

puShpitasyeva phenasya paryantamanuveShTitam |
pibanto nivasantyatra phenapA munisattamAH || 5||

phenapA nAma nAmnA te phenAhArAshcha mAtale |
ugre tapasi vartante yeShAM bibhyati devatAH || 6||

asyAshchatasro dhenvo.anyA dikShu sarvAsu mAtale |
nivasanti dishApAlyo dhArayantyo dishaH smRRitAH || 7||

pUrvAM dishaM dhArayate surUpA nAma saurabhI |
dakShiNAM ha.nsakA nAma dhArayatyaparAM disham || 8||

pashchimA vAruNI dikcha dhAryate vai subhadrayA |
mahAnubhAvayA nityaM mAtale vishvarUpayA || 9||

sarvakAmadughA nAma dhenurdhArayate disham |
uttarAM mAtale dharmyAM tathailavilasa~nj~nitAm || 10||

AsAM tu payasA mishraM payo nirmathya sAgare |
manthAnaM mandaraM kRRitvA devairasurasaMhitaiH || 11||

uddhRRitA vAruNI lakShmIramRRitaM chApi mAtale |
uchchaiHshravAshchAshvarAjo maNiratnaM cha kaustubham || 12||

sudhAhAreShu cha sudhAM svadhAbhojiShu cha svadhAm |
amRRitaM chAmRRitAsheShu surabhiH kSharate payaH || 13||

atra gAthA purA gItA rasAtalanivAsibhiH |
paurANI shrUyate loke gIyate yA manIShibhiH || 14||

na nAgaloke na svarge na vimAne triviShTape |
parivAsaH sukhastAdRRigrasAtalatale yathA || 15||

\hrule

\medskip
                  101
\medskip

nArada uvAcha||

iyaM bhogavatI nAma purI vAsukipAlitA |
yAdRRishI devarAjasya purIvaryAmarAvatI || 1||

eSha sheShaH sthito nAgo yeneyaM dhAryate sadA |
tapasA lokamukhyena prabhAvamahatA mahI || 2||

shvetochchayanibhAkAro nAnAvidhavibhUShaNaH |
sahasraM dhArayanmUrdhnAM jvAlAjihvo mahAbalaH || 3||

iha nAnAvidhAkArA nAnAvidhavibhUShaNAH |
surasAyAH sutA nAgA nivasanti gatavyathAH || 4||

maNisvastikachakrA~NkAH kamaNDalukalakShaNAH |
sahasrasa~NkhyA balinaH sarve raudrAH svabhAvataH || 5||

sahasrashirasaH kechitkechitpa~nchashatAnanAH |
shatashIrShAstathA kechitkechittrishiraso.api cha || 6||

dvipa~nchashirasaH kechitkechitsaptamukhAstathA |
mahAbhogA mahAkAyAH parvatAbhogabhoginaH || 7||

bahUnIha sahasrANi prayutAnyarbudAni cha |
nAgAnAmekava.nshAnAM yathAshreShThA.nstu me shRRiNu || 8||

vAsukistakShakashchaiva karkoTakadhana~njayau |
kAlIyo nahuShashchaiva kambalAshvatarAvubhau || 9||

bAhyakuNDo maNirnAgastathaivApUraNaH khagaH |
vAmanashchailapatrashcha kukuraH kukuNastathA || 10||

Aryako nandakashchaiva tathA kalashapotakau |
kailAsakaH pi~njarako nAgashchairAvatastathA || 11||

sumanomukho dadhimukhaH sha~Nkho nandopanandakau |
AptaH koTanakashchaiva shikhI niShThUrikastathA || 12||

tittirirhastibhadrashcha kumudo mAlyapiNDakaH |
dvau padmau puNDarIkashcha puShpo mudgaraparNakaH || 13||

karavIraH pITharakaH sa.nvRRitto vRRitta eva cha |
piNDAro bilvapatrashcha mUShikAdaH shirIShakaH || 14||

dilIpaH sha~NkhashIrShashcha jyotiShko.athAparAjitaH |
kauravyo dhRRitarAShTrashcha kumAraH kushakastathA || 15||

virajA dhAraNashchaiva subAhurmukharo jayaH |
badhirAndhau vikuNDashcha virasaH surasastathA || 16||

ete chAnye cha bahavaH kashyapasyAtmajAH smRRitAH |
mAtale pashya yadyatra kashchitte rochate varaH || 17||

kaNva uvAcha||

mAtalistvekamavyagraH satataM saMnirIkShya vai |
paprachCha nAradaM tatra prItimAniva chAbhavat || 18||

sthito ya eSha purataH kauravyasyAryakasya cha |
dyutimAndarshanIyashcha kasyaiSha kulanandanaH || 19||

kaH pitA jananI chAsya katamasyaiSha bhoginaH |
va.nshasya kasyaiSha mahAnketubhUta iva sthitaH || 20||

praNidhAnena dhairyeNa rUpeNa vayasA cha me |
manaH praviShTo devarShe guNakeshyAH patirvaraH || 21||

mAtaliM prItimanasaM dRRiShTvA sumukhadarshanAt |
nivedayAmAsa tadA mAhAtmyaM janma karma cha || 22||

airAvatakule jAtaH sumukho nAma nAgarAT |
Aryakasya mataH pautro dauhitro vAmanasya cha || 23||

etasya hi pitA nAgashchikuro nAma mAtale |
nachirAdvainateyena pa~nchatvamupapAditaH || 24||

tato.abravItprItamanA mAtalirnAradaM vachaH |
eSha me ruchitastAta jAmAtA bhujagottamaH || 25||

kriyatAmatra yatno hi prItimAnasmyanena vai |
asya nAgapaterdAtuM priyAM duhitaraM mune || 26||

\hrule

\medskip
                  102
\medskip

nArada uvAcha||

sUto.ayaM mAtalirnAma shakrasya dayitaH suhRRit |
shuchiH shIlaguNopetastejasvI vIryavAnbalI || 1||

shakrasyAyaM sakhA chaiva mantrI sArathireva cha |
alpAntaraprabhAvashcha vAsavena raNe raNe || 2||

ayaM harisahasreNa yuktaM jaitraM rathottamam |
devAsureShu yuddheShu manasaiva niyachChati || 3||

anena vijitAnashvairdorbhyAM jayati vAsavaH |
anena prahRRite pUrvaM balabhitpraharatyuta || 4||

asya kanyA varArohA rUpeNAsadRRishI bhuvi |
sattvashIlaguNopetA guNakeshIti vishrutA || 5||

tasyAsya yatnAchcharatastrailokyamamaradyute |
sumukho bhavataH pautro rochate duhituH patiH || 6||

yadi te rochate saumya bhujagottama mAchiram |
kriyatAmAryaka kShipraM buddhiH kanyApratigrahe || 7||

yathA viShNukule lakShmIryathA svAhA vibhAvasoH |
kule tava tathaivAstu guNakeshI sumadhyamA || 8||

pautrasyArthe bhavA.nstasmAdguNakeshIM pratIchChatu |
sadRRishIM pratirUpasya vAsavasya shachImiva || 9||

pitRRihInamapi hyenaM guNato varayAmahe |
bahumAnAchcha bhavatastathaivairAvatasya cha || 10||

sumukhasya guNaishchaiva shIlashauchadamAdibhiH || 10||

abhigamya svayaM kanyAmayaM dAtuM samudyataH |
mAtalestasya saMmAnaM kartumarho bhavAnapi || 11||

kaNva uvAcha||

sa tu dInaH prahRRiShTashcha prAha nAradamAryakaH |
vriyamANe tathA pautre putre cha nidhanaM gate || 12||

na me naitadbahumataM devarShe vachanaM tava |
sakhA shakrasya sa.nyuktaH kasyAyaM nepsito bhavet || 13||

kAraNasya tu daurbalyAchchintayAmi mahAmune |
asya dehakarastAta mama putro mahAdyute || 14||

bhakShito vainateyena duHkhArtAstena vai vayam || 14||

punareva cha tenoktaM vainateyena gachChatA |
mAsenAnyena sumukhaM bhakShayiShya iti prabho || 15||

dhruvaM tathA tadbhavitA jAnImastasya nishchayam |
tena harShaH pranaShTo me suparNavachanena vai || 16||

mAtalistvabravIdenaM buddhiratra kRRitA mayA |
jAmAtRRibhAvena vRRitaH sumukhastava putrajaH || 17||

so.ayaM mayA cha sahito nAradena cha pannagaH |
trilokeshaM surapatiM gatvA pashyatu vAsavam || 18||

sheSheNaivAsya kAryeNa praj~nAsyAmyahamAyuShaH |
suparNasya vighAte cha prayatiShyAmi sattama || 19||

sumukhashcha mayA sArdhaM deveshamabhigachChatu |
kAryasa.nsAdhanArthAya svasti te.astu bhuja~Ngama || 20||

tataste sumukhaM gRRihya sarva eva mahaujasaH |
dadRRishuH shakramAsInaM devarAjaM mahAdyutim || 21||

sa~NgatyA tatra bhagavAnviShNurAsIchchaturbhujaH |
tatastatsarvamAchakhyau nArado mAtaliM prati || 22||

tataH pura.ndaraM viShNuruvAcha bhuvaneshvaram |
amRRitaM dIyatAmasmai kriyatAmamaraiH samaH || 23||

mAtalirnAradashchaiva sumukhashchaiva vAsava |
labhantAM bhavataH kAmAtkAmametaM yathepsitam || 24||

pura.ndaro.atha sa~nchintya vainateyaparAkramam |
viShNumevAbravIdenaM bhavAneva dadAtviti || 25||

viShNuruvAcha||

Ishastvamasi lokAnAM charANAmacharAshcha ye |
tvayA dattamadattaM kaH kartumutsahate vibho || 26||

kaNva uvAcha||

prAdAchChakrastatastasmai pannagAyAyuruttamam |
na tvenamamRRitaprAshaM chakAra balavRRitrahA || 27||

labdhvA varaM tu sumukhaH sumukhaH sambabhUva ha |
kRRitadAro yathAkAmaM jagAma cha gRRihAnprati || 28||

nAradastvAryakashchaiva kRRitakAryau mudA yutau |
pratijagmaturabhyarchya devarAjaM mahAdyutim || 29||

\hrule

\medskip
                  103
\medskip

kaNva uvAcha||

garuDastattu shushrAva yathAvRRittaM mahAbalaH |
AyuHpradAnaM shakreNa kRRitaM nAgasya bhArata || 1||

pakShavAtena mahatA ruddhvA tribhuvanaM khagaH |
suparNaH paramakruddho vAsavaM samupAdravat || 2||

garuDa uvAcha||

bhagavankimavaj~nAnAtkShudhAM prati bhaye mama |
kAmakAravaraM dattvA punashchalitavAnasi || 3||

nisargAtsarvabhUtAnAM sarvabhUteshvareNa me |
AhAro vihito dhAtrA kimarthaM vAryate tvayA || 4||

vRRitashchaiSha mahAnAgaH sthApitaH samayashcha me |
anena cha mayA deva bhartavyaH prasavo mahAn || 5||

etasmi.nstvanyathAbhUte nAnyaM hi.nsitumutsahe |
krIDase kAmakAreNa devarAja yathechChakam || 6||

so.ahaM prANAnvimokShyAmi tathA parijano mama |
ye cha bhRRityA mama gRRihe prItimAnbhava vAsava || 7||

etachchaivAhamarhAmi bhUyashcha balavRRitrahan |
trailokyasyeshvaro yo.ahaM parabhRRityatvamAgataH || 8||

tvayi tiShThati devesha na viShNuH kAraNaM mama |
trailokyarAja rAjyaM hi tvayi vAsava shAshvatam || 9||

mamApi dakShasya sutA jananI kashyapaH pitA |
ahamapyutsahe lokAnsamastAnvoDhuma~njasA || 10||

asahyaM sarvabhUtAnAM mamApi vipulaM balam |
mayApi sumahatkarma kRRitaM daiteyavigrahe || 11||

shrutashrIH shrutasenashcha vivasvAnrochanAmukhaH |
prasabhaH kAlakAkShashcha mayApi ditijA hatAH || 12||

yattu dhvajasthAnagato yatnAtparicharAmyaham |
vahAmi chaivAnujaM te tena mAmavamanyase || 13||

ko.anyo bhArasaho hyasti ko.anyo.asti balavattaraH |
mayA yo.ahaM vishiShTaH sanvahAmImaM sabAndhavam || 14||

avaj~nAya tu yatte.ahaM bhojanAdvyaparopitaH |
tena me gauravaM naShTaM tvattashchAsmAchcha vAsava || 15||

adityAM ya ime jAtA balavikramashAlinaH |
tvameShAM kila sarveShAM visheShAdbalavattaraH || 16||

so.ahaM pakShaikadeshena vahAmi tvAM gataklamaH |
vimRRisha tvaM shanaistAta ko nvatra balavAniti || 17||

kaNva uvAcha||

tasya tadvachanaM shrutvA khagasyodarkadAruNam |
akShobhyaM kShobhaya.nstArkShyamuvAcha rathachakrabhRRit || 18||

garutmanmanyase.a.atmAnaM balavantaM sudurbalam |
alamasmatsamakShaM te stotumAtmAnamaNDaja || 19||

trailokyamapi me kRRitsnamashaktaM dehadhAraNe |
ahamevAtmanAtmAnaM vahAmi tvAM cha dhAraye || 20||

imaM tAvanmamaikaM tvaM bAhuM savyetaraM vaha |
yadyenaM dhArayasyekaM saphalaM te vikatthitam || 21||

tataH sa bhagavA.nstasya skandhe bAhuM samAsajat |
nipapAta sa bhArArto vihvalo naShTachetanaH || 22||

yAvAnhi bhAraH kRRitsnAyAH pRRithivyAH parvataiH saha |
ekasyA dehashAkhAyAstAvadbhAramamanyata || 23||

na tvenaM pIDayAmAsa balena balavattaraH |
tato hi jIvitaM tasya na vyanInashadachyutaH || 24||

vipakShaH srastakAyashcha vichetA vihvalaH khagaH |
mumocha patrANi tadA gurubhAraprapIDitaH || 25||

sa viShNuM shirasA pakShI praNamya vinatAsutaH |
vichetA vihvalo dInaH ki~nchidvachanamabravIt || 26||

bhagava.NllokasArasya sadRRishena vapuShmatA |
bhujena svairamuktena niShpiShTo.asmi mahItale || 27||

kShantumarhasi me deva vihvalasyAlpachetasaH |
baladAhavidagdhasya pakShiNo dhvajavAsinaH || 28||

na vij~nAtaM balaM deva mayA te paramaM vibho |
tena manyAmyahaM vIryamAtmano.asadRRishaM paraiH || 29||

tatashchakre sa bhagavAnprasAdaM vai garutmataH |
maivaM bhUya iti snehAttadA chainamuvAcha ha || 30||

tathA tvamapi gAndhAre yAvatpANDusutAnraNe |
nAsAdayasi tAnvIrA.nstAvajjIvasi putraka || 31||

bhImaH praharatAM shreShTho vAyuputro mahAbalaH |
dhana~njayashchendrasuto na hanyAtAM tu kaM raNe || 32||

viShNurvAyushcha shakrashcha dharmastau chAshvinAvubhau |
ete devAstvayA kena hetunA shakyamIkShitum || 33||

tadalaM te virodhena shamaM gachCha nRRipAtmaja |
vAsudevena tIrthena kulaM rakShitumarhasi || 34||

pratyakSho hyasya sarvasya nArado.ayaM mahAtapAH |
mAhAtmyaM yattadA viShNoryo.ayaM chakragadAdharaH || 35||

vaishampAyana uvAcha||

duryodhanastu tachChrutvA niHshvasanbhRRikuTImukhaH |
rAdheyamabhisamprekShya jahAsa svanavattadA || 36||

kadarthIkRRitya tadvAkyamRRiSheH kaNvasya durmatiH |
UruM gajakarAkAraM tADayannidamabravIt || 37||

yathaiveshvarasRRiShTo.asmi yadbhAvi yA cha me gatiH |
tathA maharShe vartAmi kiM pralApaH kariShyati || 38||

\hrule

\medskip
              gAlavacharitam.h
                  104
\medskip

janamejaya uvAcha||

anarthe jAtanirbandhaM parArthe lobhamohitam |
anAryakeShvabhirataM maraNe kRRitanishchayam || 1||

j~nAtInAM duHkhakartAraM bandhUnAM shokavardhanam |
suhRRidAM kleshadAtAraM dviShatAM harShavardhanam || 2||

kathaM nainaM vimArgasthaM vArayantIha bAndhavAH |
sauhRRidAdvA suhRRitsnigdho bhagavAnvA pitAmahaH || 3||

vaishampAyana uvAcha||

uktaM bhagavatA vAkyamuktaM bhIShmeNa yatkShamam |
uktaM bahuvidhaM chaiva nAradenApi tachChRRiNu || 4||

nArada uvAcha||

durlabho vai suhRRichChrotA durlabhashcha hitaH suhRRit |
tiShThate hi suhRRidyatra na bandhustatra tiShThati || 5||

shrotavyamapi pashyAmi suhRRidAM kurunandana |
na kartavyashcha nirbandho nirbandho hi sudAruNaH || 6||

atrApyudAharantImamitihAsaM purAtanam |
yathA nirbandhataH prApto gAlavena parAjayaH || 7||

vishvAmitraM tapasyantaM dharmo jij~nAsayA purA |
abhyagachChatsvayaM bhUtvA vasiShTho bhagavAnRRiShiH || 8||

saptarShINAmanyatamaM veShamAsthAya bhArata |
bubhukShuH kShudhito rAjannAshramaM kaushikasya ha || 9||

vishvAmitro.atha sambhrAntaH shrapayAmAsa vai charum |
paramAnnasya yatnena na cha sa pratyapAlayat || 10||

annaM tena yadA bhuktamanyairdattaM tapasvibhiH |
atha gRRihyAnnamatyuShNaM vishvAmitro.abhyupAgamat || 11||

bhuktaM me tiShTha tAvattvamityuktvA bhagavAnyayau |
vishvAmitrastato rAjansthita eva mahAdyutiH || 12||

bhaktaM pragRRihya mUrdhnA tadbAhubhyAM pArshvato.agamat |
sthitaH sthANurivAbhyAshe nishcheShTo mArutAshanaH || 13||

tasya shushrUShaNe yatnamakarodgAlavo muniH |
gauravAdbahumAnAchcha hArdena priyakAmyayA || 14||

atha varShashate pUrNe dharmaH punarupAgamat |
vAsiShThaM veShamAsthAya kaushikaM bhojanepsayA || 15||

sa dRRiShTvA shirasA bhaktaM dhriyamANaM maharShiNA |
tiShThatA vAyubhakSheNa vishvAmitreNa dhImatA || 16||

pratigRRihya tato dharmastathaivoShNaM tathA navam |
bhuktvA prIto.asmi viprarShe tamuktvA sa munirgataH || 17||

kShatrabhAvAdapagato brAhmaNatvamupAgataH |
dharmasya vachanAtprIto vishvAmitrastadAbhavat || 18||

vishvAmitrastu shiShyasya gAlavasya tapasvinaH |
shushrUShayA cha bhaktyA cha prItimAnityuvAcha tam || 19||

anuj~nAto mayA vatsa yatheShTaM gachCha gAlava || 19||

ityuktaH pratyuvAchedaM gAlavo munisattamam |
prIto madhurayA vAchA vishvAmitraM mahAdyutim || 20||

dakShiNAM kAM prayachChAmi bhavate gurukarmaNi |
dakShiNAbhirupetaM hi karma sidhyati mAnavam || 21||

dakShiNAnAM hi sRRiShTAnAmapavargeNa bhujyate |
svarge kratuphalaM sadbhirdakShiNA shAntiruchyate || 22||

kimAharAmi gurvarthaM bravItu bhagavAniti || 22||

jAnamAnastu bhagavA~njitaH shushrUShaNena cha |
vishvAmitrastamasakRRidgachCha gachChetyachodayat || 23||

asakRRidgachCha gachCheti vishvAmitreNa bhAShitaH |
kiM dadAnIti bahusho gAlavaH pratyabhAShata || 24||

nirbandhatastu bahusho gAlavasya tapasvinaH |
ki~nchidAgatasa.nrambho vishvAmitro.abravIdidam || 25||

ekataHshyAmakarNAnAM shatAnyaShTau dadasva me |
hayAnAM chandrashubhrANAM gachCha gAlava mAchiram || 26||

\hrule

\medskip
                  105
\medskip

nArada uvAcha||

evamuktastadA tena vishvAmitreNa dhImatA |
nAste na shete nAhAraM kurute gAlavastadA || 1||

tvagasthibhUto hariNashchintAshokaparAyaNaH |
shochamAno.atimAtraM sa dahyamAnashcha manyunA || 2||

kutaH puShTAni mitrANi kuto.arthAH sa~nchayaH kutaH |
hayAnAM chandrashubhrANAM shatAnyaShTau kuto mama || 3||

kuto me bhojanashraddhA sukhashraddhA kutashcha me |
shraddhA me jIvitasyApi ChinnA kiM jIvitena me || 4||

ahaM pAraM samudrasya pRRithivyA vA paraM parAt |
gatvAtmAnaM vimu~nchAmi kiM phalaM jIvitena me || 5||

adhanasyAkRRitArthasya tyaktasya vividhaiH phalaiH |
RRiNaM dhArayamANasya kutaH sukhamanIhayA || 6||

suhRRidAM hi dhanaM bhuktvA kRRitvA praNayamIpsitam |
pratikartumashaktasya jIvitAnmaraNaM varam || 7||

pratishrutya kariShyeti kartavyaM tadakurvataH |
mithyAvachanadagdhasya iShTApUrtaM praNashyati || 8||

na rUpamanRRitasyAsti nAnRRitasyAsti santatiH |
nAnRRitasyAdhipatyaM cha kuta eva gatiH shubhA || 9||

kutaH kRRitaghnasya yashaH kutaH sthAnaM kutaH sukham |
ashraddheyaH kRRitaghno hi kRRitaghne nAsti niShkRRitiH || 10||

na jIvatyadhanaH pApaH kutaH pApasya tantraNam |
pApo dhruvamavApnoti vinAshaM nAshayankRRitam || 11||

so.ahaM pApaH kRRitaghnashcha kRRipaNashchAnRRito.api cha |
guroryaH kRRitakAryaH sa.nstatkaromi na bhAShitam || 12||

so.ahaM prANAnvimokShyAmi kRRitvA yatnamanuttamam || 12||

arthanA na mayA kAchitkRRitapUrvA divaukasAm |
mAnayanti cha mAM sarve tridashA yaj~nasa.nstare || 13||

ahaM tu vibudhashreShThaM devaM tribhuvaneshvaram |
viShNuM gachChAmyahaM kRRiShNaM gatiM gatimatAM varam || 14||

bhogA yasmAtpratiShThante vyApya sarvAnsurAsurAn |
prayato draShTumichChAmi mahAyoginamavyayam || 15||

evamukte sakhA tasya garuDo vinatAtmajaH |
darshayAmAsa taM prAha saMhRRiShTaH priyakAmyayA || 16||

suhRRidbhavAnmama mataH suhRRidAM cha mataH suhRRit |
IpsitenAbhilASheNa yoktavyo vibhave sati || 17||

vibhavashchAsti me vipra vAsavAvarajo dvija |
pUrvamuktastvadarthaM cha kRRitaH kAmashcha tena me || 18||

sa bhavAnetu gachChAva nayiShye tvAM yathAsukham |
deshaM pAraM pRRithivyA vA gachCha gAlava mAchiram || 19||

\hrule

\medskip
                  106
\medskip

suparNa uvAcha||

anushiShTo.asmi devena gAlavAj~nAtayoninA |
brUhi kAmanusa.nyAmi draShTuM prathamato disham || 1||

pUrvAM vA dakShiNAM vAhamatha vA pashchimAM disham |
uttarAM vA dvijashreShTha kuto gachChAmi gAlava || 2||

yasyAmudayate pUrvaM sarvalokaprabhAvanaH |
savitA yatra sandhyAyAM sAdhyAnAM vartate tapaH || 3||

yasyAM pUrvaM matirjAtA yayA vyAptamidaM jagat |
chakShuShI yatra dharmasya yatra chaiSha pratiShThitaH || 4||

hutaM yatomukhairhavyaM sarpate sarvatodisham |
etaddvAraM dvijashreShTha divasasya tathAdhvanaH || 5||

yatra pUrvaM prasUtA vai dAkShAyaNyaH prajAH striyaH |
yasyAM dishi pravRRiddhAshcha kashyapasyAtmasambhavAH || 6||

yatomUlA surANAM shrIryatra shakro.abhyaShichyata |
surarAjyena viprarShe devaishchAtra tapashchitam || 7||

etasmAtkAraNAdbrahmanpUrvetyeShA diguchyate |
yasmAtpUrvatare kAle pUrvameShAvRRitA suraiH || 8||

ata eva cha pUrveShAM pUrvAmAshAmavekShatAm |
pUrvakAryANi kAryANi daivAni sukhamIpsatA || 9||

atra vedA~njagau pUrvaM bhagavA.NllokabhAvanaH |
atraivoktA savitrAsItsAvitrI brahmavAdiShu || 10||

atra dattAni sUryeNa yajUMShi dvijasattama |
atra labdhavaraiH somaH suraiH kratuShu pIyate || 11||

atra tRRiptA hutavahAH svAM yonimupabhu~njate |
atra pAtAlamAshritya varuNaH shriyamApa cha || 12||

atra pUrvaM vasiShThasya paurANasya dvijarShabha |
sUtishchaiva pratiShThA cha nidhanaM cha prakAshate || 13||

o~NkArasyAtra jAyante sUtayo dashatIrdasha |
pibanti munayo yatra havirdhAne sma somapAH || 14||

prokShitA yatra bahavo varAhAdyA mRRigA vane |
shakreNa yatra bhAgArthe daivateShu prakalpitAH || 15||

atrAhitAH kRRitaghnAshcha mAnuShAshchAsurAshcha ye |
udaya.nstAnhi sarvAnvai krodhAddhanti vibhAvasuH || 16||

etaddvAraM trilokasya svargasya cha sukhasya cha |
eSha pUrvo dishAbhAgo vishAvainaM yadIchChasi || 17||

priyaM kAryaM hi me tasya yasyAsmi vachane sthitaH |
brUhi gAlava yAsyAmi shRRiNu chApyaparAM disham || 18||

\hrule

\medskip
                  107
\medskip

suparNa uvAcha||

iyaM vivasvatA pUrvaM shrautena vidhinA kila |
gurave dakShiNA dattA dakShiNetyuchyate.atha dik || 1||

atra lokatrayasyAsya pitRRipakShaH pratiShThitaH |
atroShmapAnAM devAnAM nivAsaH shrUyate dvija || 2||

atra vishve sadA devAH pitRRibhiH sArdhamAsate |
ijyamAnAH sma lokeShu samprAptAstulyabhAgatAm || 3||

etaddvitIyaM dharmasya dvAramAchakShate dvija |
truTisho lavashashchAtra gaNyate kAlanishchayaH || 4||

atra devarShayo nityaM pitRRilokarShayastathA |
tathA rAjarShayaH sarve nivasanti gatavyathAH || 5||

atra dharmashcha satyaM cha karma chAtra nishAmyate |
gatireShA dvijashreShTha karmaNAtmAvasAdinaH || 6||

eShA diksA dvijashreShTha yAM sarvaH pratipadyate |
vRRitA tvanavabodhena sukhaM tena na gamyate || 7||

nairRRitAnAM sahasrANi bahUnyatra dvijarShabha |
sRRiShTAni pratikUlAni draShTavyAnyakRRitAtmabhiH || 8||

atra mandaraku~njeShu viprarShisadaneShu cha |
gandharvA gAnti gAthA vai chittabuddhiharA dvija || 9||

atra sAmAni gAthAbhiH shrutvA gItAni raivataH |
gatadAro gatAmAtyo gatarAjyo vanaM gataH || 10||

atra sAvarNinA chaiva yavakrItAtmajena cha |
maryAdA sthApitA brahmanyAM sUryo nAtivartate || 11||

atra rAkShasarAjena paulastyena mahAtmanA |
rAvaNena tapashchIrtvA surebhyo.amaratA vRRitA || 12||

atra vRRittena vRRitro.api shakrashatrutvamIyivAn |
atra sarvAsavaH prAptAH punargachChanti pa~nchadhA || 13||

atra duShkRRitakarmANo narAH pachyanti gAlava |
atra vaitaraNI nAma nadI vitaraNairvRRitA || 14||

atra gatvA sukhasyAntaM duHkhasyAntaM prapadyate || 14||

atrAvRRitto dinakaraH kSharate surasaM payaH |
kAShThAM chAsAdya dhAniShThAM himamutsRRijate punaH || 15||

atrAhaM gAlava purA kShudhArtaH parichintayan |
labdhavAnyudhyamAnau dvau bRRihantau gajakachChapau || 16||

atra shakradhanurnAma sUryAjjAto mahAnRRiShiH |
viduryaM kapilaM devaM yenAttAH sagarAtmajAH || 17||

atra siddhAH shivA nAma brAhmaNA vedapAragAH |
adhItya sakhilAnvedAnAlabhante yamakShayam || 18||

atra bhogavatI nAma purI vAsukipAlitA |
takShakeNa cha nAgena tathaivairAvatena cha || 19||

atra niryANakAleShu tamaH samprApyate mahat |
abhedyaM bhAskareNApi svayaM vA kRRiShNavartmanA || 20||

eSha tasyApi te mArgaH paritApasya gAlava |
brUhi me yadi gantavyaM pratIchIM shRRiNu vA mama || 21||

\hrule

\medskip
                  108
\medskip

suparNa uvAcha||

iyaM digdayitA rAj~no varuNasya tu gopateH |
sadA salilarAjasya pratiShThA chAdireva cha || 1||

atra pashchAdahaH sUryo visarjayati bhAH svayam |
pashchimetyabhivikhyAtA digiyaM dvijasattama || 2||

yAdasAmatra rAjyena salilasya cha guptaye |
kashyapo bhagavAndevo varuNaM smAbhyaShechayat || 3||

atra pItvA samastAnvai varuNasya rasA.nstu ShaT |
jAyate taruNaH somaH shuklasyAdau tamisrahA || 4||

atra pashchAtkRRitA daityA vAyunA sa.nyatAstadA |
niHshvasanto mahAnAgairarditAH suShupurdvija || 5||

atra sUryaM praNayinaM pratigRRihNAti parvataH |
asto nAma yataH sandhyA pashchimA pratisarpati || 6||

ato rAtrishcha nidrA cha nirgatA divasakShaye |
jAyate jIvalokasya hartumardhamivAyuShaH || 7||

atra devIM ditiM suptAmAtmaprasavadhAriNIm |
vigarbhAmakarochChakro yatra jAto marudgaNaH || 8||

atra mUlaM himavato mandaraM yAti shAshvatam |
api varShasahasreNa na chAsyAnto.adhigamyate || 9||

atra kA~nchanashailasya kA~nchanAmbuvahasya cha |
udadhestIramAsAdya surabhiH kSharate payaH || 10||

atra madhye samudrasya kabandhaH pratidRRishyate |
svarbhAnoH sUryakalpasya somasUryau jighA.nsataH || 11||

suvarNashiraso.apyatra hariromNaH pragAyataH |
adRRishyasyAprameyasya shrUyate vipulo dhvaniH || 12||

atra dhvajavatI nAma kumArI harimedhasaH |
AkAshe tiShTha tiShTheti tasthau sUryasya shAsanAt || 13||

atra vAyustathA vahnirApaH khaM chaiva gAlava |
AhnikaM chaiva naishaM cha duHkhasparshaM vimu~nchati || 14||

ataH prabhRRiti sUryasya tiryagAvartate gatiH || 14||

atra jyotIMShi sarvANi vishantyAdityamaNDalam |
aShTAvi.nshatirAtraM cha cha~Nkramya saha bhAnunA || 15||

niShpatanti punaH sUryAtsomasa.nyogayogataH || 15||

atra nityaM sravantInAM prabhavaH sAgarodayaH |
atra lokatrayasyApastiShThanti varuNAshrayAH || 16||

atra pannagarAjasyApyanantasya niveshanam |
anAdinidhanasyAtra viShNoH sthAnamanuttamam || 17||

atrAnalasakhasyApi pavanasya niveshanam |
maharSheH kashyapasyAtra mArIchasya niveshanam || 18||

eSha te pashchimo mArgo digdvAreNa prakIrtitaH |
brUhi gAlava gachChAvo buddhiH kA dvijasattama || 19||

\hrule

\medskip
                  109
\medskip

suparNa uvAcha||

yasmAduttAryate pApAdyasmAnniHshreyaso.ashnute |
tasmAduttAraNaphalAduttaretyuchyate budhaiH || 1||

uttarasya hiraNyasya parivApasya gAlava |
mArgaH pashchimapUrvAbhyAM digbhyAM vai madhyamaH smRRitaH || 2||

asyAM dishi variShThAyAmuttarAyAM dvijarShabha |
nAsaumyo nAvidheyAtmA nAdharmyo vasate janaH || 3||

atra nArAyaNaH kRRiShNo jiShNushchaiva narottamaH |
badaryAmAshramapade tathA brahmA cha shAshvataH || 4||

atra vai himavatpRRiShThe nityamAste maheshvaraH |
atra rAjyena viprANAM chandramAshchAbhyaShichyata || 5||

atra ga~NgAM mahAdevaH patantIM gaganAchchyutAm |
pratigRRihya dadau loke mAnuShe brahmavittama || 6||

atra devyA tapastaptaM maheshvaraparIpsayA |
atra kAmashcha roShashcha shailashchomA cha sambabhuH || 7||

atra rAkShasayakShANAM gandharvANAM cha gAlava |
Adhipatyena kailAse dhanado.apyabhiShechitaH || 8||

atra chaitrarathaM ramyamatra vaikhAnasAshramaH |
atra mandAkinI chaiva mandarashcha dvijarShabha || 9||

atra saugandhikavanaM nairRRitairabhirakShyate |
shADvalaM kadalIskandhamatra santAnakA nagAH || 10||

atra sa.nyamanityAnAM siddhAnAM svairachAriNAm |
vimAnAnyanurUpANi kAmabhogyAni gAlava || 11||

atra te RRiShayaH sapta devI chArundhatI tathA |
atra tiShThati vai svAtiratrAsyA udayaH smRRitaH || 12||

atra yaj~naM samAruhya dhruvaM sthAtA pitAmahaH |
jyotIMShi chandrasUryau cha parivartanti nityashaH || 13||

atra gAyantikAdvAraM rakShanti dvijasattamAH |
dhAmA nAma mahAtmAno munayaH satyavAdinaH || 14||

na teShAM j~nAyate sUtirnAkRRitirna tapashchitam |
parivartasahasrANi kAmabhogyAni gAlava || 15||

yathA yathA pravishati tasmAtparataraM naraH |
tathA tathA dvijashreShTha pravilIyati gAlava || 16||

na tatkenachidanyena gatapUrvaM dvijarShabha |
RRite nArAyaNaM devaM naraM vA jiShNumavyayam || 17||

atra kailAsamityuktaM sthAnamailavilasya tat |
atra vidyutprabhA nAma jaj~nire.apsaraso dasha || 18||

atra viShNupadaM nAma kramatA viShNunA kRRitam |
trilokavikrame brahmannuttarAM dishamAshritam || 19||

atra rAj~nA maruttena yaj~neneShTaM dvijottama |
ushIrabIje viprarShe yatra jAmbUnadaM saraH || 20||

jImUtasyAtra viprarSherupatasthe mahAtmanaH |
sAkShAddhaimavataH puNyo vimalaH kamalAkaraH || 21||

brAhmaNeShu cha yatkRRitsnaM svantaM kRRitvA dhanaM mahat |
vavre vanaM maharShiH sa jaimUtaM tadvanaM tataH || 22||

atra nityaM dishApAlAH sAyaM prAtardvijarShabha |
kasya kAryaM kimiti vai parikroshanti gAlava || 23||

evameShA dvijashreShTha guNairanyairdiguttarA |
uttareti parikhyAtA sarvakarmasu chottarA || 24||

etA vistarashastAta tava sa~NkIrtitA dishaH |
chatasraH kramayogena kAmAshAM gantumichChasi || 25||

udyato.ahaM dvijashreShTha tava darshayituM dishaH |
pRRithivIM chAkhilAM brahma.nstasmAdAroha mAM dvija || 26||

\hrule

\medskip
                  110
\medskip

gAlava uvAcha||

garutmanbhujagendrAre suparNa vinatAtmaja |
naya mAM tArkShya pUrveNa yatra dharmasya chakShuShI || 1||

pUrvametAM dishaM gachCha yA pUrvaM parikIrtitA |
daivatAnAM hi sAMnidhyamatra kIrtitavAnasi || 2||

atra satyaM cha dharmashcha tvayA samyakprakIrtitaH |
ichCheyaM tu samAgantuM samastairdaivatairaham || 3||

bhUyashcha tAnsurAndraShTumichCheyamaruNAnuja || 3||

nArada uvAcha||

tamAha vinatAsUnurArohasveti vai dvijam |
ArurohAtha sa munirgaruDaM gAlavastadA || 4||

gAlava uvAcha||

kramamANasya te rUpaM dRRishyate pannagAshana |
bhAskarasyeva pUrvAhNe sahasrA.nshorvivasvataH || 5||

pakShavAtapraNunnAnAM vRRikShANAmanugAminAm |
prasthitAnAmiva samaM pashyAmIha gatiM khaga || 6||

sasAgaravanAmurvIM sashailavanakAnanAm |
AkarShanniva chAbhAsi pakShavAtena khechara || 7||

samInanAganakraM cha khamivAropyate jalam |
vAyunA chaiva mahatA pakShavAtena chAnisham || 8||

tulyarUpAnanAnmatsyA.nstimimatsyA.nstimi~NgilAn |
nAgA.nshcha naravaktrA.nshcha pashyAmyunmathitAniva || 9||

mahArNavasya cha ravaiH shrotre me badhirIkRRite |
na shRRiNomi na pashyAmi nAtmano vedmi kAraNam || 10||

shanaiH sAdhu bhavAnyAtu brahmahatyAmanusmaran |
na dRRishyate ravistAta na disho na cha khaM khaga || 11||

tama eva tu pashyAmi sharIraM te na lakShaye |
maNIva jAtyau pashyAmi chakShuShI te.ahamaNDaja || 12||

sharIre tu na pashyAmi tava chaivAtmanashcha ha |
pade pade tu pashyAmi salilAdagnimutthitam || 13||

sa me nirvApya sahasA chakShuShI shAmyate punaH |
tannivarta mahAnkAlo gachChato vinatAtmaja || 14||

na me prayojanaM ki~nchidgamane pannagAshana |
saMnivarta mahAvega na vegaM viShahAmi te || 15||

gurave sa.nshrutAnIha shatAnyaShTau hi vAjinAm |
ekataHshyAmakarNAnAM shubhrANAM chandravarchasAm || 16||

teShAM chaivApavargAya mArgaM pashyAmi nANDaja |
tato.ayaM jIvitatyAge dRRiShTo mArgo mayAtmanaH || 17||

naiva me.asti dhanaM ki~nchinna dhanenAnvitaH suhRRit |
na chArthenApi mahatA shakyametadvyapohitum || 18||

nArada uvAcha||

evaM bahu cha dInaM cha bruvANaM gAlavaM tadA |
pratyuvAcha vrajanneva prahasanvinatAtmajaH || 19||

nAtipraj~no.asi viprarShe yo.a.atmAnaM tyaktumichChasi |
na chApi kRRitrimaH kAlaH kAlo hi parameshvaraH || 20||

kimahaM pUrvameveha bhavatA nAbhichoditaH |
upAyo.atra mahAnasti yenaitadupapadyate || 21||

tadeSha RRiShabho nAma parvataH sAgarorasi |
atra vishramya bhuktvA cha nivartiShyAva gAlava || 22||

\hrule

\medskip
                  111
\medskip

nArada uvAcha||

RRiShabhasya tataH shRRi~Nge nipatya dvijapakShiNau |
shANDilIM brAhmaNIM tatra dadRRishAte taponvitAm || 1||

abhivAdya suparNastu gAlavashchAbhipUjya tAm |
tayA cha svAgatenoktau viShTare saMniShIdatuH || 2||

siddhamannaM tayA kShipraM balimantropabRRiMhitam |
bhuktvA tRRiptAvubhau bhUmau suptau tAvannamohitau || 3||

muhUrtAtpratibuddhastu suparNo gamanepsayA |
atha bhraShTatanUjA~NgamAtmAnaM dadRRishe khagaH || 4||

mA.nsapiNDopamo.abhUtsa mukhapAdAnvitaH khagaH |
gAlavastaM tathA dRRiShTvA viShaNNaH paryapRRichChata || 5||

kimidaM bhavatA prAptamihAgamanajaM phalam |
vAso.ayamiha kAlaM tu kiyantaM nau bhaviShyati || 6||

kiM nu te manasA dhyAtamashubhaM dharmadUShaNam |
na hyayaM bhavataH svalpo vyabhichAro bhaviShyati || 7||

suparNo.athAbravIdvipraM pradhyAtaM vai mayA dvija |
imAM siddhAmito netuM tatra yatra prajApatiH || 8||

yatra devo mahAdevo yatra viShNuH sanAtanaH |
yatra dharmashcha yaj~nashcha tatreyaM nivasediti || 9||

so.ahaM bhagavatIM yAche praNataH priyakAmyayA |
mayaitannAma pradhyAtaM manasA shochatA kila || 10||

tadevaM bahumAnAtte mayehAnIpsitaM kRRitam |
sukRRitaM duShkRRitaM vA tvaM mAhAtmyAtkShantumarhasi || 11||

sA tau tadAbravIttuShTA patagendradvijarShabhau |
na bhetavyaM suparNo.asi suparNa tyaja sambhramam || 12||

ninditAsmi tvayA vatsa na cha nindAM kShamAmyaham |
lokebhyaH sa paribhrashyedyo mAM nindeta pApakRRit || 13||

hInayAlakShaNaiH sarvaistathAninditayA mayA |
AchAraM pratigRRihNantyA siddhiH prApteyamuttamA || 14||

AchArAllabhate dharmamAchArAllabhate dhanam |
AchArAchChriyamApnoti AchAro hantyalakShaNam || 15||

tadAyuShmankhagapate yatheShTaM gamyatAmitaH |
na cha te garhaNIyApi garhitavyAH striyaH kvachit || 16||

bhavitAsi yathApUrvaM balavIryasamanvitaH |
babhUvatustatastasya pakShau draviNavattarau || 17||

anuj~nAtashcha shANDilyA yathAgatamupAgamat |
naiva chAsAdayAmAsa tathArUpA.nstura~NgamAn || 18||

vishvAmitro.atha taM dRRiShTvA gAlavaM chAdhvani sthitam |
uvAcha vadatAM shreShTho vainateyasya saMnidhau || 19||

yastvayA svayamevArthaH pratij~nAto mama dvija |
tasya kAlo.apavargasya yathA vA manyate bhavAn || 20||

pratIkShiShyAmyahaM kAlametAvantaM tathA param |
yathA sa.nsidhyate vipra sa mArgastu nishamyatAm || 21||

suparNo.athAbravIddInaM gAlavaM bhRRishaduHkhitam |
pratyakShaM khalvidAnIM me vishvAmitro yaduktavAn || 22||

tadAgachCha dvijashreShTha mantrayiShyAva gAlava |
nAdattvA gurave shakyaM kRRitsnamarthaM tvayAsitum || 23||

\hrule

\medskip
                  112
\medskip

nArada uvAcha||

athAha gAlavaM dInaM suparNaH patatAM varaH |
nirmitaM vahninA bhUmau vAyunA vaidhitaM tathA || 1||

yasmAddhiraNmayaM sarvaM hiraNyaM tena chochyate || 1||

dhatte dhArayate chedametasmAtkAraNAddhanam |
tadetattriShu lokeShu dhanaM tiShThati shAshvatam || 2||

nityaM proShThapadAbhyAM cha shukre dhanapatau tathA |
manuShyebhyaH samAdatte shukrashchittArjitaM dhanam || 3||

ajaikapAdahirbudhnyai rakShyate dhanadena cha |
evaM na shakyate labdhumalabdhavyaM dvijarShabha || 4||

RRite cha dhanamashvAnAM nAvAptirvidyate tava |
arthaM yAchAtra rAjAnaM ka~nchidrAjarShiva.nshajam || 5||

apIDya rAjA paurAnhi yo nau kuryAtkRRitArthinau || 5||

asti somAnvavAye me jAtaH kashchinnRRipaH sakhA |
abhigachChAvahe taM vai tasyAsti vibhavo bhuvi || 6||

yayAtirnAma rAjarShirnAhuShaH satyavikramaH |
sa dAsyati mayA chokto bhavatA chArthitaH svayam || 7||

vibhavashchAsya sumahAnAsIddhanapateriva |
evaM sa tu dhanaM vidvAndAnenaiva vyashodhayat || 8||

tathA tau kathayantau cha chintayantau cha yatkShamam |
pratiShThAne narapatiM yayAtiM pratyupasthitau || 9||

pratigRRihya cha satkAramarghAdiM bhojanaM varam |
pRRiShTashchAgamane hetumuvAcha vinatAsutaH || 10||

ayaM me nAhuSha sakhA gAlavastapaso nidhiH |
vishvAmitrasya shiShyo.abhUdvarShANyayutasho nRRipa || 11||

so.ayaM tenAbhyanuj~nAta upakArepsayA dvijaH |
tamAha bhagavAnkAM te dadAni gurudakShiNAm || 12||

asakRRittena choktena ki~nchidAgatamanyunA |
ayamuktaH prayachCheti jAnatA vibhavaM laghu || 13||

ekataHshyAmakarNAnAM shubhrANAM shuddhajanmanAm |
aShTau shatAni me dehi hayAnAM chandravarchasAm || 14||

gurvartho dIyatAmeSha yadi gAlava manyase |
ityevamAha sakrodho vishvAmitrastapodhanaH || 15||

so.ayaM shokena mahatA tapyamAno dvijarShabhaH |
ashaktaH pratikartuM tadbhavantaM sharaNaM gataH || 16||

pratigRRihya naravyAghra tvatto bhikShAM gatavyathaH |
kRRitvApavargaM gurave chariShyati mahattapaH || 17||

tapasaH sa.nvibhAgena bhavantamapi yokShyate |
svena rAjarShitapasA pUrNaM tvAM pUrayiShyati || 18||

yAvanti romANi haye bhavanti hi nareshvara |
tAvato vAjidA lokAnprApnuvanti mahIpate || 19||

pAtraM pratigrahasyAyaM dAtuM pAtraM tathA bhavAn |
sha~Nkhe kShIramivAsaktaM bhavatvetattathopamam || 20||

\hrule

\medskip
                  113
\medskip

nArada uvAcha||

evamuktaH suparNena tathyaM vachanamuttamam |
vimRRishyAvahito rAjA nishchitya cha punaH punaH || 1||

yaShTA kratusahasrANAM dAtA dAnapatiH prabhuH |
yayAtirvatsakAshIsha idaM vachanamabravIt || 2||

dRRiShTvA priyasakhaM tArkShyaM gAlavaM cha dvijarShabham |
nidarshanaM cha tapaso bhikShAM shlAghyAM cha kIrtitAm || 3||

atItya cha nRRipAnanyAnAdityakulasambhavAn |
matsakAshamanuprAptAvetau buddhimavekShya cha || 4||

adya me saphalaM janma tAritaM chAdya me kulam |
adyAyaM tArito desho mama tArkShya tvayAnagha || 5||

vaktumichChAmi tu sakhe yathA jAnAsi mAM purA |
na tathA vittavAnasmi kShINaM vittaM hi me sakhe || 6||

na cha shakto.asmi te kartuM moghamAgamanaM khaga |
na chAshAmasya viprarShervitathAM kartumutsahe || 7||

tattu dAsyAmi yatkAryamidaM sampAdayiShyati |
abhigamya hatAsho hi nivRRitto dahate kulam || 8||

nAtaH paraM vainateya ki~nchitpApiShThamuchyate |
yathAshAnAshanaM loke dehi nAstIti vA vachaH || 9||

hatAsho hyakRRitArthaH sanhataH sambhAvito naraH |
hinasti tasya putrA.nshcha pautrA.nshchAkurvato.arthinAm || 10||

tasmAchchaturNAM va.nshAnAM sthApayitrI sutA mama |
iyaM surasutaprakhyA sarvadharmopachAyinI || 11||

sadA devamanuShyANAmasurANAM cha gAlava |
kA~NkShitA rUpato bAlA sutA me pratigRRihyatAm || 12||

asyAH shulkaM pradAsyanti nRRipA rAjyamapi dhruvam |
kiM punaH shyAmakarNAnAM hayAnAM dve chatuHshate || 13||

sa bhavAnpratigRRihNAtu mamemAM mAdhavIM sutAm |
ahaM dauhitravAnsyAM vai vara eSha mama prabho || 14||

pratigRRihya cha tAM kanyAM gAlavaH saha pakShiNA |
punardrakShyAva ityuktvA pratasthe saha kanyayA || 15||

upalabdhamidaM dvAramashvAnAmiti chANDajaH |
uktvA gAlavamApRRichChya jagAma bhavanaM svakam || 16||

gate patagarAje tu gAlavaH saha kanyayA |
chintayAnaH kShamaM dAne rAj~nAM vai shulkato.agamat || 17||

so.agachChanmanasekShvAkuM haryashvaM rAjasattamam |
ayodhyAyAM mahAvIryaM chatura~NgabalAnvitam || 18||

koshadhAnyabalopetaM priyapauraM dvijapriyam |
prajAbhikAmaM shAmyantaM kurvANaM tapa uttamam || 19||

tamupAgamya vipraH sa haryashvaM gAlavo.abravIt |
kanyeyaM mama rAjendra prasavaiH kulavardhinI || 20||

iyaM shulkena bhAryArthe haryashva pratigRRihyatAm |
shulkaM te kIrtayiShyAmi tachChrutvA sampradhAryatAm || 21||

\hrule

\medskip
                  114
\medskip

nArada uvAcha||

haryashvastvabravIdrAjA vichintya bahudhA tataH |
dIrghamuShNaM cha niHshvasya prajAhetornRRipottamaH || 1||

unnateShUnnatA ShaTsu sUkShmA sUkShmeShu saptasu |
gambhIrA triShu gambhIreShviyaM raktA cha pa~nchasu || 2||

bahudevAsurAlokA bahugandharvadarshanA |
bahulakShaNasampannA bahuprasavadhAriNI || 3||

samartheyaM janayituM chakravartinamAtmajam |
brUhi shulkaM dvijashreShTha samIkShya vibhavaM mama || 4||

gAlava uvAcha||

ekataHshyAmakarNAnAM shatAnyaShTau dadasva me |
hayAnAM chandrashubhrANAM deshajAnAM vapuShmatAm || 5||

tatastava bhavitrIyaM putrANAM jananI shubhA |
araNIva hutAshAnAM yonirAyatalochanA || 6||

nArada uvAcha||

etachChrutvA vacho rAjA haryashvaH kAmamohitaH |
uvAcha gAlavaM dIno rAjarShirRRiShisattamam || 7||

dve me shate saMnihite hayAnAM yadvidhAstava |
eShTavyAH shatashastvanye charanti mama vAjinaH || 8||

so.ahamekamapatyaM vai janayiShyAmi gAlava |
asyAmetaM bhavAnkAmaM sampAdayatu me varam || 9||

etachChrutvA tu sA kanyA gAlavaM vAkyamabravIt |
mama datto varaH kashchitkenachidbrahmavAdinA || 10||

prasUtyante prasUtyante kanyaiva tvaM bhaviShyasi |
sa tvaM dadasva mAM rAj~ne pratigRRihya hayottamAn || 11||

nRRipebhyo hi chaturbhyaste pUrNAnyaShTau shatAni vai |
bhaviShyanti tathA putrA mama chatvAra eva cha || 12||

kriyatAM mama saMhAro gurvarthaM dvijasattama |
eShA tAvanmama praj~nA yathA vA manyase dvija || 13||

evamuktastu sa muniH kanyayA gAlavastadA |
haryashvaM pRRithivIpAlamidaM vachanamabravIt || 14||

iyaM kanyA narashreShTha haryashva pratigRRihyatAm |
chaturbhAgena shulkasya janayasvaikamAtmajam || 15||

pratigRRihya sa tAM kanyAM gAlavaM pratinandya cha |
samaye deshakAle cha labdhavAnsutamIpsitam || 16||

tato vasumanA nAma vasubhyo vasumattaraH |
vasuprakhyo narapatiH sa babhUva vasupradaH || 17||

atha kAle punardhImAngAlavaH pratyupasthitaH |
upasa~Ngamya chovAcha haryashvaM prItimAnasam || 18||

jAto nRRipa sutaste.ayaM bAlabhAskarasaMnibhaH |
kAlo gantuM narashreShTha bhikShArthamaparaM nRRipam || 19||

haryashvaH satyavachane sthitaH sthitvA cha pauruShe |
durlabhatvAddhayAnAM cha pradadau mAdhavIM punaH || 20||

mAdhavI cha punardIptAM parityajya nRRipashriyam |
kumArI kAmato bhUtvA gAlavaM pRRiShThato.anvagAt || 21||

tvayyeva tAvattiShThantu hayA ityuktavAndvijaH |
prayayau kanyayA sArdhaM divodAsaM prajeshvaram || 22||

\hrule

\medskip
                  115
\medskip

gAlava uvAcha||

mahAvIryo mahIpAlaH kAshInAmIshvaraH prabhuH |
divodAsa iti khyAto bhaimasenirnarAdhipaH || 1||

tatra gachChAvahe bhadre shanairAgachCha mA shuchaH |
dhArmikaH sa.nyame yuktaH satyashchaiva janeshvaraH || 2||

nArada uvAcha||

tamupAgamya sa munirnyAyatastena satkRRitaH |
gAlavaH prasavasyArthe taM nRRipaM pratyachodayat || 3||

divodAsa uvAcha||

shrutametanmayA pUrvaM kimuktvA vistaraM dvija |
kA~NkShito hi mayaiSho.arthaH shrutvaitaddvijasattama || 4||

etachcha me bahumataM yadutsRRijya narAdhipAn |
mAmevamupayAto.asi bhAvi chaitadasa.nshayam || 5||

sa eva vibhavo.asmAkamashvAnAmapi gAlava |
ahamapyekamevAsyAM janayiShyAmi pArthivam || 6||

nArada uvAcha||

tathetyuktvA dvijashreShThaH prAdAtkanyAM mahIpateH |
vidhipUrvaM cha tAM rAjA kanyAM pratigRRihItavAn || 7||

reme sa tasyAM rAjarShiH prabhAvatyAM yathA raviH |
svAhAyAM cha yathA vahniryathA shachyAM sa vAsavaH || 8||

yathA chandrashcha rohiNyAM yathA dhUmorNayA yamaH |
varuNashcha yathA gauryAM yathA charddhyAM dhaneshvaraH || 9||

yathA nArAyaNo lakShmyAM jAhnavyAM cha yathodadhiH |
yathA rudrashcha rudrANyAM yathA vedyAM pitAmahaH || 10||

adRRishyantyAM cha vAsiShTho vasiShThashchAkShamAlayA |
chyavanashcha sukanyAyAM pulastyaH sandhyayA yathA || 11||

agastyashchApi vaidarbhyAM sAvitryAM satyavAnyathA |
yathA bhRRiguH pulomAyAmadityAM kashyapo yathA || 12||

reNukAyAM yathArchIko haimavatyAM cha kaushikaH |
bRRihaspatishcha tArAyAM shukrashcha shataparvayA || 13||

yathA bhUmyAM bhUmipatirurvashyAM cha purUravAH |
RRichIkaH satyavatyAM cha sarasvatyAM yathA manuH || 14||

tathA tu ramamANasya divodAsasya bhUpateH |
mAdhavI janayAmAsa putramekaM pratardanam || 15||

athAjagAma bhagavAndivodAsaM sa gAlavaH |
samaye samanuprApte vachanaM chedamabravIt || 16||

niryAtayatu me kanyAM bhavA.nstiShThantu vAjinaH |
yAvadanyatra gachChAmi shulkArthaM pRRithivIpate || 17||

divodAso.atha dharmAtmA samaye gAlavasya tAm |
kanyAM niryAtayAmAsa sthitaH satye mahIpatiH || 18||

\hrule

\medskip
                  116
\medskip

nArada uvAcha||

tathaiva sA shriyaM tyaktvA kanyA bhUtvA yashasvinI |
mAdhavI gAlavaM vipramanvayAtsatyasa~NgarA || 1||

gAlavo vimRRishanneva svakAryagatamAnasaH |
jagAma bhojanagaraM draShTumaushInaraM nRRipam || 2||

tamuvAchAtha gatvA sa nRRipatiM satyavikramam |
iyaM kanyA sutau dvau te janayiShyati pArthivau || 3||

asyAM bhavAnavAptArtho bhavitA pretya cheha cha |
somArkapratisa~NkAshau janayitvA sutau nRRipa || 4||

shulkaM tu sarvadharmaj~na hayAnAM chandravarchasAm |
ekataHshyAmakarNAnAM deyaM mahyaM chatuHshatam || 5||

gurvartho.ayaM samArambho na hayaiH kRRityamasti me |
yadi shakyaM mahArAja kriyatAM mA vichAryatAm || 6||

anapatyo.asi rAjarShe putrau janaya pArthiva |
pitR^Inputraplavena tvamAtmAnaM chaiva tAraya || 7||

na putraphalabhoktA hi rAjarShe pAtyate divaH |
na yAti narakaM ghoraM yatra gachChantyanAtmajAH || 8||

etachchAnyachcha vividhaM shrutvA gAlavabhAShitam |
ushInaraH prativacho dadau tasya narAdhipaH || 9||

shrutavAnasmi te vAkyaM yathA vadasi gAlava |
vidhistu balavAnbrahmanpravaNaM hi mano mama || 10||

shate dve tu mamAshvAnAmIdRRishAnAM dvijottama |
itareShAM sahasrANi subahUni charanti me || 11||

ahamapyekamevAsyAM janayiShyAmi gAlava |
putraM dvija gataM mArgaM gamiShyAmi parairaham || 12||

mUlyenApi samaM kuryAM tavAhaM dvijasattama |
paurajAnapadArthaM tu mamArtho nAtmabhogataH || 13||

kAmato hi dhanaM rAjA pArakyaM yaH prayachChati |
na sa dharmeNa dharmAtmanyujyate yashasA na cha || 14||

so.ahaM pratigrahIShyAmi dadAtvetAM bhavAnmama |
kumArIM devagarbhAbhAmekaputrabhavAya me || 15||

tathA tu bahukalyANamuktavantaM narAdhipam |
ushInaraM dvijashreShTho gAlavaH pratyapUjayat || 16||

ushInaraM pratigrAhya gAlavaH prayayau vanam |
reme sa tAM samAsAdya kRRitapuNya iva shriyam || 17||

kandareShu cha shailAnAM nadInAM nirjhareShu cha |
udyAneShu vichitreShu vaneShUpavaneShu cha || 18||

harmyeShu ramaNIyeShu prAsAdashikhareShu cha |
vAtAyanavimAneShu tathA garbhagRRiheShu cha || 19||

tato.asya samaye jaj~ne putro bAlaraviprabhaH |
shibirnAmnAbhivikhyAto yaH sa pArthivasattamaH || 20||

upasthAya sa taM vipro gAlavaH pratigRRihya cha |
kanyAM prayAtastAM rAjandRRiShTavAnvinatAtmajam || 21||

\hrule

\medskip
                  117
\medskip

nArada uvAcha||

gAlavaM vainateyo.atha prahasannidamabravIt |
diShTyA kRRitArthaM pashyAmi bhavantamiha vai dvija || 1||

gAlavastu vachaH shrutvA vainateyena bhAShitam |
chaturbhAgAvashiShTaM tadAchakhyau kAryamasya hi || 2||

suparNastvabravIdenaM gAlavaM patatAM varaH |
prayatnaste na kartavyo naiSha sampatsyate tava || 3||

purA hi kanyakubje vai gAdheH satyavatIM sutAm |
bhAryArthe.avarayatkanyAmRRichIkastena bhAShitaH || 4||

ekataHshyAmakarNAnAM hayAnAM chandravarchasAm |
bhagavandIyatAM mahyaM sahasramiti gAlava || 5||

RRichIkastu tathetyuktvA varuNasyAlayaM gataH |
ashvatIrthe hayA.NllabdhvA dattavAnpArthivAya vai || 6||

iShTvA te puNDarIkeNa dattA rAj~nA dvijAtiShu |
tebhyo dve dve shate krItvA prAptAste pArthivaistadA || 7||

aparANyapi chatvAri shatAni dvijasattama |
nIyamAnAni santAre hRRitAnyAsanvitastayA || 8||

evaM na shakyamaprApyaM prAptuM gAlava karhichit || 8||

imAmashvashatAbhyAM vai dvAbhyAM tasmai nivedaya |
vishvAmitrAya dharmAtmanShaDbhirashvashataiH saha || 9||

tato.asi gatasaMmohaH kRRitakRRityo dvijarShabha || 9||

gAlavastaM tathetyuktvA suparNasahitastataH |
AdAyAshvA.nshcha kanyAM cha vishvAmitramupAgamat || 10||

gAlava uvAcha||

ashvAnAM kA~NkShitArthAnAM ShaDimAni shatAni vai |
shatadvayena kanyeyaM bhavatA pratigRRihyatAm || 11||

asyAM rAjarShibhiH putrA jAtA vai dhArmikAstrayaH |
chaturthaM janayatvekaM bhavAnapi narottama || 12||

pUrNAnyevaM shatAnyaShTau turagANAM bhavantu te |
bhavato hyanRRiNo bhUtvA tapaH kuryAM yathAsukham || 13||

nArada uvAcha||

vishvAmitrastu taM dRRiShTvA gAlavaM saha pakShiNA |
kanyAM cha tAM varArohAmidamityabravIdvachaH || 14||

kimiyaM pUrvameveha na dattA mama gAlava |
putrA mamaiva chatvAro bhaveyuH kulabhAvanAH || 15||

pratigRRihNAmi te kanyAmekaputraphalAya vai |
ashvAshchAshramamAsAdya tiShThantu mama sarvashaH || 16||

sa tayA ramamANo.atha vishvAmitro mahAdyutiH |
AtmajaM janayAmAsa mAdhavIputramaShTakam || 17||

jAtamAtraM sutaM taM cha vishvAmitro mahAdyutiH |
sa.nyojyArthaistathA dharmairashvaistaiH samayojayat || 18||

athAShTakaH puraM prAyAttadA somapuraprabham |
niryAtya kanyAM shiShyAya kaushiko.api vanaM yayau || 19||

gAlavo.api suparNena saha niryAtya dakShiNAm |
manasAbhipratItena kanyAmidamuvAcha ha || 20||

jAto dAnapatiH putrastvayA shUrastathAparaH |
satyadharmaratashchAnyo yajvA chApi tathAparaH || 21||

tadAgachCha varArohe tAritaste pitA sutaiH |
chatvArashchaiva rAjAnastathAhaM cha sumadhyame || 22||

gAlavastvabhyanuj~nAya suparNaM pannagAshanam |
piturniryAtya tAM kanyAM prayayau vanameva ha || 23||

\hrule

\medskip
                  118
\medskip

nArada uvAcha||

sa tu rAjA punastasyAH kartukAmaH svaya.nvaram |
upagamyAshramapadaM ga~NgAyamunasa~Ngame || 1||

gRRihItamAlyadAmAM tAM rathamAropya mAdhavIm |
pUruryadushcha bhaginImAshrame paryadhAvatAm || 2||

nAgayakShamanuShyANAM patatrimRRigapakShiNAm |
shailadrumavanaukAnAmAsIttatra samAgamaH || 3||

nAnApuruShadeshAnAmIshvaraishcha samAkulam |
RRiShibhirbrahmakalpaishcha samantAdAvRRitaM vanam || 4||

nirdishyamAneShu tu sA vareShu varavarNinI |
varAnutkramya sarvA.nstAnvanaM vRRitavatI varam || 5||

avatIrya rathAtkanyA namaskRRitvA cha bandhuShu |
upagamya vanaM puNyaM tapastepe yayAtijA || 6||

upavAsaishcha vividhairdIkShAbhirniyamaistathA |
Atmano laghutAM kRRitvA babhUva mRRigachAriNI || 7||

vaiDUryA~NkurakalpAni mRRidUni haritAni cha |
charantI shaShpamukhyAni tiktAni madhurANi cha || 8||

sravantInAM cha puNyAnAM surasAni shuchIni cha |
pibantI vArimukhyAni shItAni vimalAni cha || 9||

vaneShu mRRigarAjeShu siMhaviproShiteShu cha |
dAvAgnivipramukteShu shUnyeShu gahaneShu cha || 10||

charantI hariNaiH sArdhaM mRRigIva vanachAriNI |
chachAra vipulaM dharmaM brahmacharyeNa sa.nvRRitA || 11||

yayAtirapi pUrveShAM rAj~nAM vRRittamanuShThitaH |
bahuvarShasahasrAyurayujatkAladharmaNA || 12||

pUruryadushcha dvau va.nshau vardhamAnau narottamau |
tAbhyAM pratiShThito loke paraloke cha nAhuShaH || 13||

mahIyate narapatiryayAtiH svargamAsthitaH |
maharShikalpo nRRipatiH svargAgryaphalabhugvibhuH || 14||

bahuvarShasahasrAkhye kAle bahuguNe gate |
rAjarShiShu niShaNNeShu mahIyaHsu maharShiShu || 15||

avamene narAnsarvAndevAnRRiShigaNA.nstathA |
yayAtirmUDhavij~nAno vismayAviShTachetanaH || 16||

tatastaM bubudhe devaH shakro balaniShUdanaH |
te cha rAjarShayaH sarve dhigdhigityevamabruvan || 17||

vichArashcha samutpanno nirIkShya nahuShAtmajam |
ko nvayaM kasya vA rAj~naH kathaM vA svargamAgataH || 18||

karmaNA kena siddho.ayaM kva vAnena tapashchitam |
kathaM vA j~nAyate svarge kena vA j~nAyate.apyuta || 19||

evaM vichArayantaste rAjAnaH svargavAsinaH |
dRRiShTvA paprachChuranyonyaM yayAtiM nRRipatiM prati || 20||

vimAnapAlAH shatashaH svargadvArAbhirakShiNaH |
pRRiShTA AsanapAlAshcha na jAnImetyathAbruvan || 21||

sarve te hyAvRRitaj~nAnA nAbhyajAnanta taM nRRipam |
sa muhUrtAdatha nRRipo hataujA abhavattadA || 22||

\hrule

\medskip
                  119
\medskip

nArada uvAcha||

atha prachalitaH sthAnAdAsanAchcha parichyutaH |
kampitenaiva manasA dharShitaH shokavahninA || 1||

mlAnasragbhraShTavij~nAnaH prabhraShTamukuTA~NgadaH |
vighUrNansrastasarvA~NgaH prabhraShTAbharaNAmbaraH || 2||

adRRishyamAnastAnpashyannapashya.nshcha punaH punaH |
shUnyaH shUnyena manasA prapatiShyanmahItalam || 3||

kiM mayA manasA dhyAtamashubhaM dharmadUShaNam |
yenAhaM chalitaH sthAnAditi rAjA vyachintayat || 4||

te tu tatraiva rAjAnaH siddhAshchApsarasastathA |
apashyanta nirAlambaM yayAtiM taM parichyutam || 5||

athaitya puruShaH kashchitkShINapuNyanipAtakaH |
yayAtimabravIdrAjandevarAjasya shAsanAt || 6||

atIva madamattastvaM na ka~nchinnAvamanyase |
mAnena bhraShTaH svargaste nArhastvaM pArthivAtmaja || 7||

na cha praj~nAyase gachCha patasveti tamabravIt || 7||

pateyaM satsviti vachastriruktvA nahuShAtmajaH |
patiShya.nshchintayAmAsa gatiM gatimatAM varaH || 8||

etasminneva kAle tu naimiShe pArthivarShabhAn |
chaturo.apashyata nRRipasteShAM madhye papAta saH || 9||

pratardano vasumanAH shibiraushInaro.aShTakaH |
vAjapeyena yaj~nena tarpayanti sureshvaram || 10||

teShAmadhvarajaM dhUmaM svargadvAramupasthitam |
yayAtirupajighranvai nipapAta mahIM prati || 11||

bhUmau svarge cha sambaddhAM nadIM dhUmamayIM nRRipaH |
sa ga~NgAmiva gachChantImAlambya jagatIpatiH || 12||

shrImatsvavabhRRithAgryeShu chaturShu pratibandhuShu |
madhye nipatito rAjA lokapAlopameShu cha || 13||

chaturShu hutakalpeShu rAjasiMhamahAgniShu |
papAta madhye rAjarShiryayAtiH puNyasa~NkShaye || 14||

tamAhuH pArthivAH sarve pratimAnamiva shriyaH |
ko bhavAnkasya vA bandhurdeshasya nagarasya vA || 15||

yakSho vApyatha vA devo gandharvo rAkShaso.api vA |
na hi mAnuSharUpo.asi ko vArthaH kA~NkShitastvayA || 16||

yayAtiruvAcha||

yayAtirasmi rAjarShiH kShINapuNyashchyuto divaH |
pateyaM satsviti dhyAyanbhavatsu patitastataH || 17||

rAjAna UchuH||

satyametadbhavatu te kA~NkShitaM puruSharShabha |
sarveShAM naH kratuphalaM dharmashcha pratigRRihyatAm || 18||

yayAtiruvAcha||

nAhaM pratigrahadhano brAhmaNaH kShatriyo hyaham |
na cha me pravaNA buddhiH parapuNyavinAshane || 19||

nArada uvAcha||

etasminneva kAle tu mRRigacharyAkramAgatAm |
mAdhavIM prekShya rAjAnaste.abhivAdyedamabruvan || 20||

kimAgamanakRRityaM te kiM kurvaH shAsanaM tava |
Aj~nApyA hi vayaM sarve tava putrAstapodhane || 21||

teShAM tadbhAShitaM shrutvA mAdhavI parayA mudA |
pitaraM samupAgachChadyayAtiM sA vavanda cha || 22||

dRRiShTvA mUrdhnA natAnputrA.nstApasI vAkyamabravIt |
dauhitrAstava rAjendra mama putrA na te parAH || 23||

ime tvAM tArayiShyanti diShTametatpurAtanam || 23||

ahaM te duhitA rAjanmAdhavI mRRigachAriNI |
mayApyupachito dharmastato.ardhaM pratigRRihyatAm || 24||

yasmAdrAjannarAH sarve apatyaphalabhAginaH |
tasmAdichChanti dauhitrAnyathA tvaM vasudhAdhipa || 25||

tataste pArthivAH sarve shirasA jananIM tadA |
abhivAdya namaskRRitya mAtAmahamathAbruvan || 26||

uchchairanupamaiH snigdhaiH svarairApUrya medinIm |
mAtAmahaM nRRipatayastArayanto divashchyutam || 27||

atha tasmAdupagato gAlavo.apyAha pArthivam |
tapaso me.aShTabhAgena svargamArohatAM bhavAn || 28||

\hrule

\medskip
                  120
\medskip

nArada uvAcha||

pratyabhij~nAtamAtro.atha sadbhistairnarapu~NgavaH |
yayAtirdivyasa.nsthAno babhUva vigatajvaraH || 1||

divyamAlyAmbaradharo divyAbharaNabhUShitaH |
divyagandhaguNopeto na pRRithvImaspRRishatpadA || 2||

tato vasumanAH pUrvamuchchairuchchArayanvachaH |
khyAto dAnapatirloke vyAjahAra nRRipaM tadA || 3||

prAptavAnasmi yalloke sarvavarNeShvagarhayA |
tadapyatha cha dAsyAmi tena sa.nyujyatAM bhavAn || 4||

yatphalaM dAnashIlasya kShamAshIlasya yatphalam |
yachcha me phalamAdhAne tena sa.nyujyatAM bhavAn || 5||

tataH pratardano.apyAha vAkyaM kShatriyapu~NgavaH |
yathA dharmaratirnityaM nityaM yuddhaparAyaNaH || 6||

prAptavAnasmi yalloke kShatradharmodbhavaM yashaH |
vIrashabdaphalaM chaiva tena sa.nyujyatAM bhavAn || 7||

shibiraushInaro dhImAnuvAcha madhurAM giram |
yathA bAleShu nArIShu vaihAryeShu tathaiva cha || 8||

sa~NgareShu nipAteShu tathApadvyasaneShu cha |
anRRitaM noktapUrvaM me tena satyena khaM vraja || 9||

yathA prANA.nshcha rAjyaM cha rAjankarma sukhAni cha |
tyajeyaM na punaH satyaM tena satyena khaM vraja || 10||

yathA satyena me dharmo yathA satyena pAvakaH |
prItaH shakrashcha satyena tena satyena khaM vraja || 11||

aShTakastvatha rAjarShiH kaushiko mAdhavIsutaH |
anekashatayajvAnaM vachanaM prAha dharmavit || 12||

shatashaH puNDarIkA me gosavAshcha chitAH prabho |
kratavo vAjapeyAshcha teShAM phalamavApnuhi || 13||

na me ratnAni na dhanaM na tathAnye parichChadAH |
kratuShvanupayuktAni tena satyena khaM vraja || 14||

yathA yathA hi jalpanti dauhitrAstaM narAdhipam |
tathA tathA vasumatIM tyaktvA rAjA divaM yayau || 15||

evaM sarve samastAste rAjAnaH sukRRitaistadA |
yayAtiM svargato bhraShTaM tArayAmAsura~njasA || 16||

dauhitrAH svena dharmeNa yaj~nadAnakRRitena vai |
chaturShu rAjava.nsheShu sambhUtAH kulavardhanAH || 17||

mAtAmahaM mahAprAj~naM divamAropayanti te || 17||

rAjAna UchuH||

rAjadharmaguNopetAH sarvadharmaguNAnvitAH |
dauhitrAste vayaM rAjandivamAroha pArthivaH || 18||

\hrule

\medskip
                  121
\medskip

nArada uvAcha||

sadbhirAropitaH svargaM pArthivairbhUridakShiNaiH |
abhyanuj~nAya dauhitrAnyayAtirdivamAsthitaH || 1||

abhivRRiShTashcha varSheNa nAnApuShpasugandhinA |
pariShvaktashcha puNyena vAyunA puNyagandhinA || 2||

achalaM sthAnamAruhya dauhitraphalanirjitam |
karmabhiH svairupachito jajvAla parayA shriyA || 3||

upagItopanRRittashcha gandharvApsarasAM gaNaiH |
prItyA pratigRRihItashcha svarge dundubhinisvanaiH || 4||

abhiShTutashcha vividhairdevarAjarShichAraNaiH |
architashchottamArgheNa daivatairabhinanditaH || 5||

prAptaH svargaphalaM chaiva tamuvAcha pitAmahaH |
nirvRRitaM shAntamanasaM vachobhistarpayanniva || 6||

chatuShpAdastvayA dharmashchito lokyena karmaNA |
akShayastava loko.ayaM kIrtishchaivAkShayA divi || 7||

punastavAdya rAjarShe sukRRiteneha karmaNA || 7||

AvRRitaM tamasA chetaH sarveShAM svargavAsinAm |
yena tvAM nAbhijAnanti tato.aj~nAtvAsi pAtitaH || 8||

prItyaiva chAsi dauhitraistAritastvamihAgataH |
sthAnaM cha pratipanno.asi karmaNA svena nirjitam || 9||

achalaM shAshvataM puNyamuttamaM dhruvamavyayam || 9||

yayAtiruvAcha||

bhagavansa.nshayo me.asti kashchittaM Chettumarhasi |
na hyanyamahamarhAmi praShTuM lokapitAmaha || 10||

bahuvarShasahasrAntaM prajApAlanavardhitam |
anekakratudAnaughairarjitaM me mahatphalam || 11||

kathaM tadalpakAlena kShINaM yenAsmi pAtitaH |
bhagavanvettha lokA.nshcha shAshvatAnmama nirjitAn || 12||

pitAmaha uvAcha||

bahuvarShasahasrAntaM prajApAlanavardhitam |
anekakratudAnaughairyattvayopArjitaM phalam || 13||

tadanenaiva doSheNa kShINaM yenAsi pAtitaH |
abhimAnena rAjendra dhikkRRitaH svargavAsibhiH || 14||

nAyaM mAnena rAjarShe na balena na hi.nsayA |
na shAThyena na mAyAbhirloko bhavati shAshvataH || 15||

nAvamAnyAstvayA rAjannavarotkRRiShTamadhyamAH |
na hi mAnapradagdhAnAM kashchidasti samaH kvachit || 16||

patanArohaNamidaM kathayiShyanti ye narAH |
viShamANyapi te prAptAstariShyanti na sa.nshayaH || 17||

nArada uvAcha||

eSha doSho.abhimAnena purA prApto yayAtinA |
nirbandhatashchAtimAtraM gAlavena mahIpate || 18||

shrotavyaM hitakAmAnAM suhRRidAM bhUtimichChatAm |
na kartavyo hi nirbandho nirbandho hi kShayodayaH || 19||

tasmAttvamapi gAndhAre mAnaM krodhaM cha varjaya |
sandhatsva pANDavairvIra sa.nrambhaM tyaja pArthiva || 20||

dadAti yatpArthiva yatkaroti  yadvA tapastapyati yajjuhoti |
na tasya nAsho.asti na chApakarSho  nAnyastadashnAti sa eva kartA || 21||

idaM mahAkhyAnamanuttamaM mataM  bahushrutAnAM gataroSharAgiNAm |
samIkShya loke bahudhA pradhAvitA  trivargadRRiShTiH pRRithivImupAshnute || 22||

\hrule

\medskip
                  122
\medskip

dhRRitarAShTra uvAcha||

bhagavannevamevaitadyathA vadasi nArada |
ichChAmi chAhamapyevaM na tvIsho bhagavannaham || 1||

vaishampAyana uvAcha||

evamuktvA tataH kRRiShNamabhyabhAShata bhArata |
svargyaM lokyaM cha mAmAttha dharmyaM nyAyyaM cha keshava || 2||

na tvahaM svavashastAta kriyamANaM na me priyam |
a~Nga duryodhanaM kRRiShNa mandaM shAstrAtigaM mama || 3||

anunetuM mahAbAho yatasva puruShottama |
suhRRitkAryaM tu sumahatkRRitaM te syAjjanArdana || 4||

tato.abhyAvRRitya vArShNeyo duryodhanamamarShaNam |
abravInmadhurAM vAchaM sarvadharmArthatattvavit || 5||

duryodhana nibodhedaM madvAkyaM kurusattama |
samarthaM te visheSheNa sAnubandhasya bhArata || 6||

mahAprAj~na kule jAtaH sAdhvetatkartumarhasi |
shrutavRRittopasampannaH sarvaiH samudito guNaiH || 7||

dauShkuleyA durAtmAno nRRisha.nsA nirapatrapAH |
ta etadIdRRishaM kuryuryathA tvaM tAta manyase || 8||

dharmArthayuktA loke.asminpravRRittirlakShyate satAm |
asatAM viparItA tu lakShyate bharatarShabha || 9||

viparItA tviyaM vRRittirasakRRillakShyate tvayi |
adharmashchAnubandho.atra ghoraH prANaharo mahAn || 10||

anekashastvannimittamayashasyaM cha bhArata |
tamanarthaM pariharannAtmashreyaH kariShyasi || 11||

bhrAtR^INAmatha bhRRityAnAM mitrANAM cha parantapa |
adharmyAdayashasyAchcha karmaNastvaM pramokShyase || 12||

prAj~naiH shUrairmahotsAhairAtmavadbhirbahushrutaiH |
sandhatsva puruShavyAghra pANDavairbharatarShabha || 13||

taddhitaM cha priyaM chaiva dhRRitarAShTrasya dhImataH |
pitAmahasya droNasya vidurasya mahAmateH || 14||

kRRipasya somadattasya bAhlIkasya cha dhImataH |
ashvatthAmno vikarNasya sa~njayasya vishAM pate || 15||

j~nAtInAM chaiva bhUyiShThaM mitrANAM cha parantapa |
shame sharma bhavettAta sarvasya jagatastathA || 16||

hrImAnasi kule jAtaH shrutavAnanRRisha.nsavAn |
tiShTha tAta pituH shAstre mAtushcha bharatarShabha || 17||

etachChreyo hi manyante pitA yachChAsti bhArata |
uttamApadgataH sarvaH pituH smarati shAsanam || 18||

rochate te pitustAta pANDavaiH saha sa~NgamaH |
sAmAtyasya kurushreShTha tattubhyaM tAta rochatAm || 19||

shrutvA yaH suhRRidAM shAstraM martyo na pratipadyate |
vipAkAnte dahatyenaM kimpAkamiva bhakShitam || 20||

yastu niHshreyasaM vAkyaM mohAnna pratipadyate |
sa dIrghasUtro hInArthaH pashchAttApena yujyate || 21||

yastu niHshreyasaM shrutvA prAptamevAbhipadyate |
Atmano matamutsRRijya sa loke sukhamedhate || 22||

yo.arthakAmasya vachanaM prAtikUlyAnna mRRiShyate |
shRRiNoti pratikUlAni dviShatAM vashameti saH || 23||

satAM matamatikramya yo.asatAM vartate mate |
shochante vyasane tasya suhRRido nachirAdiva || 24||

mukhyAnamAtyAnutsRRijya yo nihInAnniShevate |
sa ghorAmApadaM prApya nottAramadhigachChati || 25||

yo.asatsevI vRRithAchAro na shrotA suhRRidAM sadA |
parAnvRRiNIte svAndveShTi taM gauH shapati bhArata || 26||

sa tvaM virudhya tairvIrairanyebhyastrANamichChasi |
ashiShTebhyo.asamarthebhyo mUDhebhyo bharatarShabha || 27||

ko hi shakrasamA~nj~nAtInatikramya mahArathAn |
anyebhyastrANamAsha.nsettvadanyo bhuvi mAnavaH || 28||

janmaprabhRRiti kaunteyA nityaM vinikRRitAstvayA |
na cha te jAtu kupyanti dharmAtmAno hi pANDavAH || 29||

mithyApracharitAstAta janmaprabhRRiti pANDavAH |
tvayi samya~NmahAbAho pratipannA yashasvinaH || 30||

tvayApi pratipattavyaM tathaiva bharatarShabha |
sveShu bandhuShu mukhyeShu mA manyuvashamanvagAH || 31||

trivargayuktA prAj~nAnAmArambhA bharatarShabha |
dharmArthAvanurudhyante trivargAsambhave narAH || 32||

pRRithaktu viniviShTAnAM dharmaM dhIro.anurudhyate |
madhyamo.arthaM kaliM bAlaH kAmamevAnurudhyate || 33||

indriyaiH prasRRito lobhAddharmaM viprajahAti yaH |
kAmArthAvanupAyena lipsamAno vinashyati || 34||

kAmArthau lipsamAnastu dharmamevAditashcharet |
na hi dharmAdapaityarthaH kAmo vApi kadAchana || 35||

upAyaM dharmamevAhustrivargasya vishAM pate |
lipsamAno hi tenAshu kakShe.agniriva vardhate || 36||

sa tvaM tAtAnupAyena lipsase bharatarShabha |
AdhirAjyaM mahaddIptaM prathitaM sarvarAjasu || 37||

AtmAnaM takShati hyeSha vanaM parashunA yathA |
yaH samyagvartamAneShu mithyA rAjanpravartate || 38||

na tasya hi matiM ChindyAdyasya nechChetparAbhavam |
avichChinnasya dhIrasya kalyANe dhIyate matiH || 39||

tyaktAtmAnaM na bAdheta triShu lokeShu bhArata |
apyanyaM prAkRRitaM ki~nchitkimu tAnpANDavarShabhAn || 40||

amarShavashamApanno na ki~nchidbudhyate naraH |
Chidyate hyAtataM sarvaM pramANaM pashya bhArata || 41||

shreyaste durjanAttAta pANDavaiH saha sa~NgamaH |
tairhi samprIyamANastvaM sarvAnkAmAnavApsyasi || 42||

pANDavairnirjitAM bhUmiM bhu~njAno rAjasattama |
pANDavAnpRRiShThataH kRRitvA trANamAsha.nsase.anyataH || 43||

duHshAsane durviShahe karNe chApi sasaubale |
eteShvaishvaryamAdhAya bhUtimichChasi bhArata || 44||

na chaite tava paryAptA j~nAne dharmArthayostathA |
vikrame chApyaparyAptAH pANDavAnprati bhArata || 45||

na hIme sarvarAjAnaH paryAptAH sahitAstvayA |
kruddhasya bhImasenasya prekShituM mukhamAhave || 46||

idaM saMnihitaM tAta samagraM pArthivaM balam |
ayaM bhIShmastathA droNaH karNashchAyaM tathA kRRipaH || 47||

bhUrishravAH saumadattirashvatthAmA jayadrathaH |
ashaktAH sarva evaite pratiyoddhuM dhana~njayam || 48||

ajeyo hyarjunaH kruddhaH sarvairapi surAsuraiH |
mAnuShairapi gandharvairmA yuddhe cheta AdhithAH || 49||

dRRishyatAM vA pumAnkashchitsamagre pArthive bale |
yo.arjunaM samare prApya svastimAnAvrajedgRRihAn || 50||

kiM te janakShayeNeha kRRitena bharatarShabha |
yasmi~njite jitaM te syAtpumAnekaH sa dRRishyatAm || 51||

yaH sa devAnsagandharvAnsayakShAsurapannagAn |
ajayatkhANDavaprasthe kastaM yudhyeta mAnavaH || 52||

tathA virATanagare shrUyate mahadadbhutam |
ekasya cha bahUnAM cha paryAptaM tannidarshanam || 53||

tamajeyamanAdhRRiShyaM vijetuM jiShNumachyutam |
Asha.nsasIha samare vIramarjunamUrjitam || 54||

maddvitIyaM punaH pArthaM kaH prArthayitumarhati |
yuddhe pratIpamAyAntamapi sAkShAtpura.ndaraH || 55||

bAhubhyAmuddharedbhUmiM dahetkruddha imAH prajAH |
pAtayettridivAddevAnyo.arjunaM samare jayet || 56||

pashya putrA.nstathA bhrAtR^I~nj~nAtInsambandhinastathA |
tvatkRRite na vinashyeyurete bharatasattama || 57||

astu sheShaM kauravANAM mA parAbhUdidaM kulam |
kulaghna iti nochyethA naShTakIrtirnarAdhipa || 58||

tvAmeva sthApayiShyanti yauvarAjye mahArathAH |
mahArAjye cha pitaraM dhRRitarAShTraM janeshvaram || 59||

mA tAta shriyamAyAntImavama.nsthAH samudyatAm |
ardhaM pradAya pArthebhyo mahatIM shriyamApsyasi || 60||

pANDavaiH sa.nshamaM kRRitvA kRRitvA cha suhRRidAM vachaH |
samprIyamANo mitraishcha chiraM bhadrANyavApsyasi || 61||

\hrule

\medskip
                  123
\medskip

vaishampAyana uvAcha||

tataH shAntanavo bhIShmo duryodhanamamarShaNam |
keshavasya vachaH shrutvA provAcha bharatarShabha || 1||

kRRiShNena vAkyamukto.asi suhRRidAM shamamichChatA |
anupashyasva tattAta mA manyuvashamanvagAH || 2||

akRRitvA vachanaM tAta keshavasya mahAtmanaH |
shreyo na jAtu na sukhaM na kalyANamavApsyasi || 3||

dharmyamarthaM mahAbAhurAha tvAM tAta keshavaH |
tamarthamabhipadyasva mA rAjannInashaH prajAH || 4||

imAM shriyaM prajvalitAM bhAratIM sarvarAjasu |
jIvato dhRRitarAShTrasya daurAtmyAdbhra.nshayiShyasi || 5||

AtmAnaM cha sahAmAtyaM saputrapashubAndhavam |
sahamitramasadbuddhyA jIvitAdbhra.nshayiShyasi || 6||

atikrAmankeshavasya tathyaM vachanamarthavat |
pitushcha bharatashreShTha vidurasya cha dhImataH || 7||

mA kulaghno.antapuruSho durmatiH kApathaM gamaH |
pitaraM mAtaraM chaiva vRRiddhau shokAya mA dadaH || 8||

atha droNo.abravIttatra duryodhanamidaM vachaH |
amarShavashamApannaM niHshvasantaM punaH punaH || 9||

dharmArthayuktaM vachanamAha tvAM tAta keshavaH |
tathA bhIShmaH shAntanavastajjuShasva narAdhipa || 10||

prAj~nau medhAvinau dAntAvarthakAmau bahushrutau |
AhatustvAM hitaM vAkyaM tadAdatsva parantapa || 11||

anutiShTha mahAprAj~na kRRiShNabhIShmau yadUchatuH |
mA vacho laghubuddhInAM samAsthAstvaM parantapa || 12||

ye tvAM protsAhayantyete naite kRRityAya karhichit |
vairaM pareShAM grIvAyAM pratimokShyanti sa.nyuge || 13||

mA kurU~njIghanaH sarvAnputrAnbhrAtR^I.nstathaiva cha |
vAsudevArjunau yatra viddhyajeyaM balaM hi tat || 14||

etachchaiva mataM satyaM suhRRidoH kRRiShNabhIShmayoH |
yadi nAdAsyase tAta pashchAttapsyasi bhArata || 15||

yathoktaM jAmadagnyena bhUyAneva tato.arjunaH |
kRRiShNo hi devakIputro devairapi durutsahaH || 16||

kiM te sukhapriyeNeha proktena bharatarShabha |
etatte sarvamAkhyAtaM yathechChasi tathA kuru || 17||

na hi tvAmutsahe vaktuM bhUyo bharatasattama || 17||

tasminvAkyAntare vAkyaM kShattApi viduro.abravIt |
duryodhanamabhiprekShya dhArtarAShTramamarShaNam || 18||

duryodhana na shochAmi tvAmahaM bharatarShabha |
imau tu vRRiddhau shochAmi gAndhArIM pitaraM cha te || 19||

yAvanAthau chariShyete tvayA nAthena durhRRidA |
hatamitrau hatAmAtyau lUnapakShAviva dvijau || 20||

bhikShukau vichariShyete shochantau pRRithivImimAm |
kulaghnamIdRRishaM pApaM janayitvA kupUruSham || 21||

atha duryodhanaM rAjA dhRRitarAShTro.abhyabhAShata |
AsInaM bhrAtRRibhiH sArdhaM rAjabhiH parivAritam || 22||

duryodhana nibodhedaM shauriNoktaM mahAtmanA |
Adatsva shivamatyantaM yogakShemavadavyayam || 23||

anena hi sahAyena kRRiShNenAkliShTakarmaNA |
iShTAnsarvAnabhiprAyAnprApsyAmaH sarvarAjasu || 24||

susaMhitaH keshavena gachCha tAta yudhiShThiram |
chara svastyayanaM kRRitsnaM bhAratAnAmanAmayam || 25||

vAsudevena tIrthena tAta gachChasva sa~Ngamam |
kAlaprAptamidaM manye mA tvaM duryodhanAtigAH || 26||

shamaM chedyAchamAnaM tvaM pratyAkhyAsyasi keshavam |
tvadarthamabhijalpantaM na tavAstyaparAbhavaH || 27||

\hrule

\medskip
                  124
\medskip

vaishampAyana uvAcha||

dhRRitarAShTravachaH shrutvA bhIShmadroNau samarthya tau |
duryodhanamidaM vAkyamUchatuH shAsanAtigam || 1||

yAvatkRRiShNAvasaMnaddhau yAvattiShThati gANDivam |
yAvaddhaumyo na senAgnau juhotIha dviShadbalam || 2||

yAvanna prekShate kruddhaH senAM tava yudhiShThiraH |
hrIniShedho maheShvAsastAvachChAmyatu vaishasam || 3||

yAvanna dRRiShyate pArthaH sveShvanIkeShvavasthitaH |
bhImaseno maheShvAsastAvachChAmyatu vaishasam || 4||

yAvanna charate mArgAnpRRitanAmabhiharShayan |
yAvanna shAtayatyAjau shirA.nsi gajayodhinAm || 5||

gadayA vIraghAtinyA phalAnIva vanaspateH |
kAlena paripakvAni tAvachChAmyatu vaishasam || 6||

nakulaH sahadevashcha dhRRiShTadyumnashcha pArShataH |
virATashcha shikhaNDI cha shaishupAlishcha da.nshitAH || 7||

yAvanna pravishantyete nakrA iva mahArNavam |
kRRitAstrAH kShipramasyantastAvachChAmyatu vaishasam || 8||

yAvanna sukumAreShu sharIreShu mahIkShitAm |
gArdhrapatrAH patantyugrAstAvachChAmyatu vaishasam || 9||

chandanAgarudigdheShu hAraniShkadhareShu cha |
noraHsu yAvadyodhAnAM maheShvAsairmaheShavaH || 10||

kRRitAstraiH kShipramasyadbhirdUrapAtibhirAyasAH |
abhilakShyairnipAtyante tAvachChAmyatu vaishasam || 11||

abhivAdayamAnaM tvAM shirasA rAjaku~njaraH |
pANibhyAM pratigRRihNAtu dharmarAjo yudhiShThiraH || 12||

dhvajA~NkushapatAkA~NkaM dakShiNaM te sudakShiNaH |
skandhe nikShipatAM bAhuM shAntaye bharatarShabha || 13||

ratnauShadhisametena ratnA~Ngulitalena cha |
upaviShTasya pRRiShThaM te pANinA parimArjatu || 14||

shAlaskandho mahAbAhustvAM svajAno vRRikodaraH |
sAmnAbhivadatAM chApi shAntaye bharatarShabha || 15||

arjunena yamAbhyAM cha tribhistairabhivAditaH |
mUrdhni tAnsamupAghrAya premNAbhivada pArthiva || 16||

dRRiShTvA tvAM pANDavairvIrairbhrAtRRibhiH saha sa~Ngatam |
yAvadAnandajAshrUNi pramu~nchantu narAdhipAH || 17||

ghuShyatAM rAjadhAnIShu sarvasampanmahIkShitAm |
pRRithivI bhrAtRRibhAvena bhujyatAM vijvaro bhava || 18||

\hrule

\medskip
                  125
\medskip

vaishampAyana uvAcha||

shrutvA duryodhano vAkyamapriyaM kurusa.nsadi |
pratyuvAcha mahAbAhuM vAsudevaM yashasvinam || 1||

prasamIkShya bhavAnetadvaktumarhati keshava |
mAmeva hi visheSheNa vibhAShya parigarhase || 2||

bhaktivAdena pArthAnAmakasmAnmadhusUdana |
bhavAngarhayate nityaM kiM samIkShya balAbalam || 3||

bhavAnkShattA cha rAjA cha AchAryo vA pitAmahaH |
mAmeva parigarhante nAnyaM ka~nchana pArthivam || 4||

na chAhaM lakShaye ka~nchidvyabhichAramihAtmanaH |
atha sarve bhavanto mAM vidviShanti sarAjakAH || 5||

na chAhaM ka~nchidatyarthamaparAdhamari.ndama |
vichintayanprapashyAmi susUkShmamapi keshava || 6||

priyAbhyupagate dyUte pANDavA madhusUdana |
jitAH shakuninA rAjyaM tatra kiM mama duShkRRitam || 7||

yatpunardraviNaM ki~nchittatrAjIyanta pANDavAH |
tebhya evAbhyanuj~nAtaM tattadA madhusUdana || 8||

aparAdho na chAsmAkaM yatte hyakShaparAjitAH |
ajeyA jayatAM shreShTha pArthAH pravrAjitA vanam || 9||

kena chApyapavAdena virudhyante.aribhiH saha |
ashaktAH pANDavAH kRRiShNa prahRRiShTAH pratyamitravat || 10||

kimasmAbhiH kRRitaM teShAM kasminvA punarAgasi |
dhArtarAShTrA~njighA.nsanti pANDavAH sRRi~njayaiH saha || 11||

na chApi vayamugreNa karmaNA vachanena vA |
vitrastAH praNamAmeha bhayAdapi shatakratoH || 12||

na cha taM kRRiShNa pashyAmi kShatradharmamanuShThitam |
utsaheta yudhA jetuM yo naH shatrunibarhaNa || 13||

na hi bhIShmakRRipadroNAH sagaNA madhusUdana |
devairapi yudhA jetuM shakyAH kimuta pANDavaiH || 14||

svadharmamanutiShThanto yadi mAdhava sa.nyuge |
shastreNa nidhanaM kAle prApsyAmaH svargameva tat || 15||

mukhyashchaivaiSha no dharmaH kShatriyANAM janArdana |
yachChayImahi sa~NgrAme sharatalpagatA vayam || 16||

te vayaM vIrashayanaM prApsyAmo yadi sa.nyuge |
apraNamyaiva shatrUNAM na nastapsyati mAdhava || 17||

kashcha jAtu kule jAtaH kShatradharmeNa vartayan |
bhayAdvRRittiM samIkShyaivaM praNamediha kasyachit || 18||

udyachChedeva na namedudyamo hyeva pauruSham |
apyaparvaNi bhajyeta na namediha kasyachit || 19||

iti mAta~NgavachanaM parIpsanti hitepsavaH |
dharmAya chaiva praNamedbrAhmaNebhyashcha madvidhaH || 20||

achintayanka~nchidanyaM yAvajjIvaM tathAcharet |
eSha dharmaH kShatriyANAM matametachcha me sadA || 21||

rAjyA.nshashchAbhyanuj~nAto yo me pitrA purAbhavat |
na sa labhyaH punarjAtu mayi jIvati keshava || 22||

yAvachcha rAjA dhriyate dhRRitarAShTro janArdana |
nyastashastrA vayaM te vApyupajIvAma mAdhava || 23||

yadyadeyaM purA dattaM rAjyaM paravato mama |
aj~nAnAdvA bhayAdvApi mayi bAle janArdana || 24||

na tadadya punarlabhyaM pANDavairvRRiShNinandana |
dhriyamANe mahAbAho mayi samprati keshava || 25||

yAvaddhi sUchyAstIkShNAyA vidhyedagreNa mAdhava |
tAvadapyaparityAjyaM bhUmernaH pANDavAnprati || 26||

\hrule

\medskip
                  126
\medskip

vaishampAyana uvAcha||

tataH prahasya dAshArhaH krodhaparyAkulekShaNaH |
duryodhanamidaM vAkyamabravItkurusa.nsadi || 1||

lapsyase vIrashayanaM kAmametadavApsyasi |
sthiro bhava sahAmAtyo vimardo bhavitA mahAn || 2||

yachchaivaM manyase mUDha na me kashchidvyatikramaH |
pANDaveShviti tatsarvaM nibodhata narAdhipAH || 3||

shriyA santapyamAnena pANDavAnAM mahAtmanAm |
tvayA durmantritaM dyUtaM saubalena cha bhArata || 4||

kathaM cha j~nAtayastAta shreyA.nsaH sAdhusaMmatAH |
tathAnyAyyamupasthAtuM jihmenAjihmachAriNaH || 5||

akShadyUtaM mahAprAj~na satAmaratinAshanam |
asatAM tatra jAyante bhedAshcha vyasanAni cha || 6||

tadidaM vyasanaM ghoraM tvayA dyUtamukhaM kRRitam |
asamIkShya sadAchAraiH sArdhaM pApAnubandhanaiH || 7||

kashchAnyo j~nAtibhAryAM vai viprakartuM tathArhati |
AnIya cha sabhAM vaktuM yathoktA draupadI tvayA || 8||

kulInA shIlasampannA prANebhyo.api garIyasI |
mahiShI pANDuputrANAM tathA vinikRRitA tvayA || 9||

jAnanti kuravaH sarve yathoktAH kurusa.nsadi |
duHshAsanena kaunteyAH pravrajantaH parantapAH || 10||

samyagvRRitteShvalubdheShu satataM dharmachAriShu |
sveShu bandhuShu kaH sAdhushcharedevamasAmpratam || 11||

nRRisha.nsAnAmanAryANAM paruShANAM cha bhAShaNam |
karNaduHshAsanAbhyAM cha tvayA cha bahushaH kRRitam || 12||

saha mAtrA pradagdhuM tAnbAlakAnvAraNAvate |
AsthitaH paramaM yatnaM na samRRiddhaM cha tattava || 13||

UShushcha suchiraM kAlaM prachChannAH pANDavAstadA |
mAtrA sahaikachakrAyAM brAhmaNasya niveshane || 14||

viSheNa sarpabandhaishcha yatitAH pANDavAstvayA |
sarvopAyairvinAshAya na samRRiddhaM cha tattava || 15||

evambuddhiH pANDaveShu mithyAvRRittiH sadA bhavAn |
kathaM te nAparAdho.asti pANDaveShu mahAtmasu || 16||

kRRitvA bahUnyakAryANi pANDaveShu nRRisha.nsavat |
mithyAvRRittiranAryaH sannadya vipratipadyase || 17||

mAtApitRRibhyAM bhIShmeNa droNena vidureNa cha |
shAmyeti muhurukto.asi na cha shAmyasi pArthiva || 18||

shame hi sumahAnarthastava pArthasya chobhayoH |
na cha rochayase rAjankimanyadbuddhilAghavAt || 19||

na sharma prApsyase rAjannutkramya suhRRidAM vachaH |
adharmyamayashasyaM cha kriyate pArthiva tvayA || 20||

evaM bruvati dAshArhe duryodhanamamarShaNam |
duHshAsana idaM vAkyamabravItkurusa.nsadi || 21||

na chetsandhAsyase rAjansvena kAmena pANDavaiH |
baddhvA kila tvAM dAsyanti kuntIputrAya kauravAH || 22||

vaikartanaM tvAM cha mAM cha trInetAnmanujarShabha |
pANDavebhyaH pradAsyanti bhIShmo droNaH pitA cha te || 23||

bhrAturetadvachaH shrutvA dhArtarAShTraH suyodhanaH |
kruddhaH prAtiShThatotthAya mahAnAga iva shvasan || 24||

viduraM dhRRitarAShTraM cha mahArAjaM cha bAhlikam |
kRRipaM cha somadattaM cha bhIShmaM droNaM janArdanam || 25||

sarvAnetAnanAdRRitya durmatirnirapatrapaH |
ashiShTavadamaryAdo mAnI mAnyAvamAnitA || 26||

taM prasthitamabhiprekShya bhrAtaro manujarShabham |
anujagmuH sahAmAtyA rAjAnashchApi sarvashaH || 27||

sabhAyAmutthitaM kruddhaM prasthitaM bhrAtRRibhiH saha |
duryodhanamabhiprekShya bhIShmaH shAntanavo.abravIt || 28||

dharmArthAvabhisantyajya sa.nrambhaM yo.anumanyate |
hasanti vyasane tasya durhRRido nachirAdiva || 29||

durAtmA rAjaputro.ayaM dhArtarAShTro.anupAyavit |
mithyAbhimAnI rAjyasya krodhalobhavashAnugaH || 30||

kAlapakvamidaM manye sarvakShatraM janArdana |
sarve hyanusRRitA mohAtpArthivAH saha mantribhiH || 31||

bhIShmasyAtha vachaH shrutvA dAshArhaH puShkarekShaNaH |
bhIShmadroNamukhAnsarvAnabhyabhAShata vIryavAn || 32||

sarveShAM kuruvRRiddhAnAM mahAnayamatikramaH |
prasahya mandamaishvarye na niyachChata yannRRipam || 33||

tatra kAryamahaM manye prAptakAlamari.ndamAH |
kriyamANe bhavechChreyastatsarvaM shRRiNutAnaghAH || 34||

pratyakShametadbhavatAM yadvakShyAmi hitaM vachaH |
bhavatAmAnukUlyena yadi rocheta bhAratAH || 35||

bhojarAjasya vRRiddhasya durAchAro hyanAtmavAn |
jIvataH pituraishvaryaM hRRitvA manyuvashaM gataH || 36||

ugrasenasutaH ka.nsaH parityaktaH sa bAndhavaiH |
j~nAtInAM hitakAmena mayA shasto mahAmRRidhe || 37||

AhukaH punarasmAbhirj~nAtibhishchApi satkRRitaH |
ugrasenaH kRRito rAjA bhojarAjanyavardhanaH || 38||

ka.nsamekaM parityajya kulArthe sarvayAdavAH |
sambhUya sukhamedhante bhAratAndhakavRRiShNayaH || 39||

api chApyavadadrAjanparameShThI prajApatiH |
vyUDhe devAsure yuddhe.abhyudyateShvAyudheShu cha || 40||

dvaidhIbhUteShu lokeShu vinashyatsu cha bhArata |
abravItsRRiShTimAndevo bhagavA.NllokabhAvanaH || 41||

parAbhaviShyantyasurA daiteyA dAnavaiH saha |
AdityA vasavo rudrA bhaviShyanti divaukasaH || 42||

devAsuramanuShyAshcha gandharvoragarAkShasAH |
asminyuddhe susa.nyattA haniShyanti parasparam || 43||

iti matvAbravIddharmaM parameShThI prajApatiH |
varuNAya prayachChaitAnbaddhvA daiteyadAnavAn || 44||

evamuktastato dharmo niyogAtparameShThinaH |
varuNAya dadau sarvAnbaddhvA daiteyadAnavAn || 45||

tAnbaddhvA dharmapAshaishcha svaishcha pAshairjaleshvaraH |
varuNaH sAgare yatto nityaM rakShati dAnavAn || 46||

tathA duryodhanaM karNaM shakuniM chApi saubalam |
baddhvA duHshAsanaM chApi pANDavebhyaH prayachChata || 47||

tyajetkulArthe puruShaM grAmasyArthe kulaM tyajet |
grAmaM janapadasyArthe AtmArthe pRRithivIM tyajet || 48||

rAjanduryodhanaM baddhvA tataH sa.nshAmya pANDavaiH |
tvatkRRite na vinashyeyuH kShatriyAH kShatriyarShabha || 49||

\hrule

\medskip
                  127
\medskip

vaishampAyana uvAcha||

kRRiShNasya vachanaM shrutvA dhRRitarAShTro janeshvaraH |
viduraM sarvadharmaj~naM tvaramANo.abhyabhAShata || 1||

gachCha tAta mahAprAj~nAM gAndhArIM dIrghadarshinIm |
Anayeha tayA sArdhamanuneShyAmi durmatim || 2||

yadi sApi durAtmAnaM shamayedduShTachetasam |
api kRRiShNAya suhRRidastiShThema vachane vayam || 3||

api lobhAbhibhUtasya panthAnamanudarshayet |
durbuddherduHsahAyasya samarthaM bruvatI vachaH || 4||

api no vyasanaM ghoraM duryodhanakRRitaM mahat |
shamayechchirarAtrAya yogakShemavadavyayam || 5||

rAj~nastu vachanaM shrutvA viduro dIrghadarshinIm |
AnayAmAsa gAndhArIM dhRRitarAShTrasya shAsanAt || 6||

dhRRitarAShTra uvAcha||

eSha gAndhAri putraste durAtmA shAsanAtigaH |
aishvaryalobhAdaishvaryaM jIvitaM cha prahAsyati || 7||

ashiShTavadamaryAdaH pApaiH saha durAtmabhiH |
sabhAyA nirgato mUDho vyatikramya suhRRidvachaH || 8||

vaishampAyana uvAcha||

sA bharturvachanaM shrutvA rAjaputrI yashasvinI |
anvichChantI mahachChreyo gAndhArI vAkyamabravIt || 9||

Anayeha sutaM kShipraM rAjyakAmukamAturam |
na hi rAjyamashiShTena shakyaM dharmArthalopinA || 10||

tvaM hyevAtra bhRRishaM garhyo dhRRitarAShTra sutapriyaH |
yo jAnanpApatAmasya tatpraj~nAmanuvartase || 11||

sa eSha kAmamanyubhyAM pralabdho mohamAsthitaH |
ashakyo.adya tvayA rAjanvinivartayituM balAt || 12||

rAjyapradAne mUDhasya bAlishasya durAtmanaH |
duHsahAyasya lubdhasya dhRRitarAShTro.ashnute phalam || 13||

kathaM hi svajane bhedamupekSheta mahAmatiH |
bhinnaM hi svajanena tvAM prasahiShyanti shatravaH || 14||

yA hi shakyA mahArAja sAmnA dAnena vA punaH |
nistartumApadaH sveShu daNDaM kastatra pAtayet || 15||

shAsanAddhRRitarAShTrasya duryodhanamamarShaNam |
mAtushcha vachanAtkShattA sabhAM prAveshayatpunaH || 16||

sa mAturvachanAkA~NkShI pravivesha sabhAM punaH |
abhitAmrekShaNaH krodhAnniHshvasanniva pannagaH || 17||

taM praviShTamabhiprekShya putramutpathamAsthitam |
vigarhamANA gAndhArI samarthaM vAkyamabravIt || 18||

duryodhana nibodhedaM vachanaM mama putraka |
hitaM te sAnubandhasya tathAyatyAM sukhodayam || 19||

bhIShmasya tu pitushchaiva mama chApachitiH kRRitA |
bhaveddroNamukhAnAM cha suhRRidAM shAmyatA tvayA || 20||

na hi rAjyaM mahAprAj~na svena kAmena shakyate |
avAptuM rakShituM vApi bhoktuM vA bharatarShabha || 21||

na hyavashyendriyo rAjyamashnIyAddIrghamantaram |
vijitAtmA tu medhAvI sa rAjyamabhipAlayet || 22||

kAmakrodhau hi puruShamarthebhyo vyapakarShataH |
tau tu shatrU vinirjitya rAjA vijayate mahIm || 23||

lokeshvaraprabhutvaM hi mahadetaddurAtmabhiH |
rAjyaM nAmepsitaM sthAnaM na shakyamabhirakShitum || 24||

indriyANi mahatprepsurniyachChedarthadharmayoH |
indriyairniyatairbuddhirvardhate.agnirivendhanaiH || 25||

avidhyeyAni hImAni vyApAdayitumapyalam |
avidheyA ivAdAntA hayAH pathi kusArathim || 26||

avijitya ya AtmAnamamAtyAnvijigIShate |
ajitAtmAjitAmAtyaH so.avashaH parihIyate || 27||

AtmAnameva prathamaM desharUpeNa yo jayet |
tato.amAtyAnamitrA.nshcha na moghaM vijigIShate || 28||

vashyendriyaM jitAmAtyaM dhRRitadaNDaM vikAriShu |
parIkShyakAriNaM dhIramatyantaM shrIrniShevate || 29||

kShudrAkSheNeva jAlena jhaShAvapihitAvubhau |
kAmakrodhau sharIrasthau praj~nAnaM tau vilumpataH || 30||

yAbhyAM hi devAH svaryAtuH svargasyApidadhurmukham |
bibhyato.anuparAgasya kAmakrodhau sma vardhitau || 31||

kAmaM krodhaM cha lobhaM cha dambhaM darpaM cha bhUmipaH |
samyagvijetuM yo veda sa mahImabhijAyate || 32||

satataM nigrahe yukta indriyANAM bhavennRRipaH |
IpsannarthaM cha dharmaM cha dviShatAM cha parAbhavam || 33||

kAmAbhibhUtaH krodhAdvA yo mithyA pratipadyate |
sveShu chAnyeShu vA tasya na sahAyA bhavantyuta || 34||

ekIbhUtairmahAprAj~naiH shUrairarinibarhaNaiH |
pANDavaiH pRRithivIM tAta bhokShyase sahitaH sukhI || 35||

yathA bhIShmaH shAntanavo droNashchApi mahArathaH |
AhatustAta tatsatyamajeyau kRRiShNapANDavau || 36||

prapadyasva mahAbAhuM kRRiShNamakliShTakAriNam |
prasanno hi sukhAya syAdubhayoreva keshavaH || 37||

suhRRidAmarthakAmAnAM yo na tiShThati shAsane |
prAj~nAnAM kRRitavidyAnAM sa naraH shatrunandanaH || 38||

na yuddhe tAta kalyANaM na dharmArthau kutaH sukham |
na chApi vijayo nityaM mA yuddhe cheta AdhithAH || 39||

bhIShmeNa hi mahAprAj~na pitrA te bAhlikena cha |
dattoM.ashaH pANDuputrANAM bhedAdbhItairari.ndama || 40||

tasya chaitatpradAnasya phalamadyAnupashyasi |
yadbhu~NkShe pRRithivIM sarvAM shUrairnihatakaNTakAm || 41||

prayachCha pANDuputrANAM yathochitamari.ndama |
yadIchChasi sahAmAtyo bhoktumardhaM mahIkShitAm || 42||

alamardhaM pRRithivyAste sahAmAtyasya jIvanam |
suhRRidAM vachane tiShThanyashaH prApsyasi bhArata || 43||

shrImadbhirAtmavadbhirhi buddhimadbhirjitendriyaiH |
pANDavairvigrahastAta bhra.nshayenmahataH sukhAt || 44||

nigRRihya suhRRidAM manyuM shAdhi rAjyaM yathochitam |
svama.nshaM pANDuputrebhyaH pradAya bharatarShabha || 45||

alamahnA nikAro.ayaM trayodasha samAH kRRitaH |
shamayainaM mahAprAj~na kAmakrodhasamedhitam || 46||

na chaiSha shaktaH pArthAnAM yastvadarthamabhIpsati |
sUtaputro dRRiDhakrodho bhrAtA duHshAsanashcha te || 47||

bhIShme droNe kRRipe karNe bhImasene dhana~njaye |
dhRRiShTadyumne cha sa~Nkruddhe na syuH sarvAH prajA dhruvam || 48||

amarShavashamApanno mA kurU.nstAta jIghanaH |
sarvA hi pRRithivI spRRiShTA tvatpANDavakRRite vadham || 49||

yachcha tvaM manyase mUDha bhIShmadroNakRRipAdayaH |
yotsyante sarvashaktyeti naitadadyopapadyate || 50||

samaM hi rAjyaM prItishcha sthAnaM cha vijitAtmanAm |
pANDaveShvatha yuShmAsu dharmastvabhyadhikastataH || 51||

rAjapiNDabhayAdete yadi hAsyanti jIvitam |
na hi shakShyanti rAjAnaM yudhiShThiramudIkShitum || 52||

na lobhAdarthasampattirnarANAmiha dRRishyate |
tadalaM tAta lobhena prashAmya bharatarShabha || 53||

\hrule

\medskip
                  128
\medskip

vaishampAyana uvAcha||

tattu vAkyamanAdRRitya so.arthavanmAtRRibhAShitam |
punaH pratasthe sa.nrambhAtsakAshamakRRitAtmanAm || 1||

tataH sabhAyA nirgamya mantrayAmAsa kauravaH |
saubalena matAkSheNa rAj~nA shakuninA saha || 2||

duryodhanasya karNasya shakuneH saubalasya cha |
duHshAsanachaturthAnAmidamAsIdvicheShTitam || 3||

purAyamasmAngRRihNAti kShiprakArI janArdanaH |
sahito dhRRitarAShTreNa rAj~nA shAntanavena cha || 4||

vayameva hRRiShIkeshaM nigRRihNIma balAdiva |
prasahya puruShavyAghramindro vairochaniM yathA || 5||

shrutvA gRRihItaM vArShNeyaM pANDavA hatachetasaH |
nirutsAhA bhaviShyanti bhagnadaMShTrA ivoragAH || 6||

ayaM hyeShAM mahAbAhuH sarveShAM sharma varma cha |
asmingRRihIte varade RRiShabhe sarvasAtvatAm || 7||

nirudyamA bhaviShyanti pANDavAH somakaiH saha || 7||

tasmAdvayamihaivainaM keshavaM kShiprakAriNam |
kroshato dhRRitarAShTrasya baddhvA yotsyAmahe ripUn || 8||

teShAM pApamabhiprAyaM pApAnAM duShTachetasAm |
i~Ngitaj~naH kaviH kShipramanvabudhyata sAtyakiH || 9||

tadarthamabhiniShkramya hArdikyena sahAsthitaH |
abravItkRRitavarmANaM kShipraM yojaya vAhinIm || 10||

vyUDhAnIkaH sabhAdvAramupatiShThasva da.nshitaH |
yAvadAkhyAmyahaM chaitatkRRiShNAyAkliShTakarmaNe || 11||

sa pravishya sabhAM vIraH siMho giriguhAmiva |
AchaShTa tamabhiprAyaM keshavAya mahAtmane || 12||

dhRRitarAShTraM tatashchaiva viduraM chAnvabhAShata |
teShAmetamabhiprAyamAchachakShe smayanniva || 13||

dharmAdapetamarthAchcha karma sAdhuvigarhitam |
mandAH kartumihechChanti na chAvApyaM katha~nchana || 14||

purA vikurvate mUDhAH pApAtmAnaH samAgatAH |
dharShitAH kAmamanyubhyAM krodhalobhavashAnugAH || 15||

imaM hi puNDarIkAkShaM jighRRikShantyalpachetasaH |
paTenAgniM prajvalitaM yathA bAlA yathA jaDAH || 16||

sAtyakestadvachaH shrutvA viduro dIrghadarshivAn |
dhRRitarAShTraM mahAbAhumabravItkurusa.nsadi || 17||

rAjanparItakAlAste putrAH sarve parantapa |
ayashasyamashakyaM cha karma kartuM samudyatAH || 18||

imaM hi puNDarIkAkShamabhibhUya prasahya cha |
nigrahItuM kilechChanti sahitA vAsavAnujam || 19||

imaM puruShashArdUlamapradhRRiShyaM durAsadam |
AsAdya na bhaviShyanti pata~NgA iva pAvakam || 20||

ayamichChanhi tAnsarvAnyatamAnA~njanArdanaH |
siMho mRRigAniva kruddho gamayedyamasAdanam || 21||

na tvayaM ninditaM karma kuryAtkRRiShNaH katha~nchana |
na cha dharmAdapakrAmedachyutaH puruShottamaH || 22||

vidureNaivamukte tu keshavo vAkyamabravIt |
dhRRitarAShTramabhiprekShya suhRRidAM shRRiNvatAM mithaH || 23||

rAjannete yadi kruddhA mAM nigRRihNIyurojasA |
ete vA mAmahaM vainAnanujAnIhi pArthiva || 24||

etAnhi sarvAnsa.nrabdhAnniyantumahamutsahe |
na tvahaM ninditaM karma kuryAM pApaM katha~nchana || 25||

pANDavArthe hi lubhyantaH svArthAddhAsyanti te sutAH |
ete chedevamichChanti kRRitakAryo yudhiShThiraH || 26||

adyaiva hyahametA.nshcha ye chaitAnanu bhArata |
nigRRihya rAjanpArthebhyo dadyAM kiM duShkRRitaM bhavet || 27||

idaM tu na pravarteyaM ninditaM karma bhArata |
saMnidhau te mahArAja krodhajaM pApabuddhijam || 28||

eSha duryodhano rAjanyathechChati tathAstu tat |
ahaM tu sarvAnsamayAnanujAnAmi bhArata || 29||

etachChrutvA tu viduraM dhRRitarAShTro.abhyabhAShata |
kShipramAnaya taM pApaM rAjyalubdhaM suyodhanam || 30||

sahamitraM sahAmAtyaM sasodaryaM sahAnugam |
shaknuyAM yadi panthAnamavatArayituM punaH || 31||

tato duryodhanaM kShattA punaH prAveshayatsabhAm |
akAmaM bhrAtRRibhiH sArdhaM rAjabhiH parivAritam || 32||

atha duryodhanaM rAjA dhRRitarAShTro.abhyabhAShata |
karNaduHshAsanAbhyAM cha rAjabhishchAbhisa.nvRRitam || 33||

nRRisha.nsa pApabhUyiShTha kShudrakarmasahAyavAn |
pApaiH sahAyaiH saMhatya pApaM karma chikIrShasi || 34||

ashakyamayashasyaM cha sadbhishchApi vigarhitam |
yathA tvAdRRishako mUDho vyavasyetkulapA.nsanaH || 35||

tvamimaM puNDarIkAkShamapradhRRiShyaM durAsadam |
pApaiH sahAyaiH saMhatya nigrahItuM kilechChasi || 36||

yo na shakyo balAtkartuM devairapi savAsavaiH |
taM tvaM prArthayase manda bAlashchandramasaM yathA || 37||

devairmanuShyairgandharvairasurairuragaishcha yaH |
na soDhuM samare shakyastaM na budhyasi keshavam || 38||

durgrahaH pANinA vAyurduHsparshaH pANinA shashI |
durdharA pRRithivI mUrdhnA durgrahaH keshavo balAt || 39||

ityukte dhRRitarAShTreNa kShattApi viduro.abravIt |
duryodhanamabhiprekShya dhArtarAShTramamarShaNam || 40||

saubhadvAre vAnarendro dvivido nAma nAmataH |
shilAvarSheNa mahatA ChAdayAmAsa keshavam || 41||

grahItukAmo vikramya sarvayatnena mAdhavam |
grahItuM nAshakattatra taM tvaM prArthayase balAt || 42||

nirmochane ShaTsahasrAH pAshairbaddhvA mahAsurAH |
grahItuM nAshaka.nshchainaM taM tvaM prArthayase balAt || 43||

prAgjyotiShagataM shauriM narakaH saha dAnavaiH |
grahItuM nAshakattatra taM tvaM prArthayase balAt || 44||

anena hi hatA bAlye pUtanA shishunA tathA |
govardhano dhAritashcha gavArthe bharatarShabha || 45||

ariShTo dhenukashchaiva chANUrashcha mahAbalaH |
ashvarAjashcha nihataH ka.nsashchAriShTamAcharan || 46||

jarAsandhashcha vakrashcha shishupAlashcha vIryavAn |
bANashcha nihataH sa~Nkhye rAjAnashcha niShUditAH || 47||

varuNo nirjito rAjA pAvakashchAmitaujasA |
pArijAtaM cha haratA jitaH sAkShAchChachIpatiH || 48||

ekArNave shayAnena hatau tau madhukaiTabhau |
janmAntaramupAgamya hayagrIvastathA hataH || 49||

ayaM kartA na kriyate kAraNaM chApi pauruShe |
yadyadichChedayaM shauristattatkuryAdayatnataH || 50||

taM na budhyasi govindaM ghoravikramamachyutam |
AshIviShamiva kruddhaM tejorAshimanirjitam || 51||

pradharShayanmahAbAhuM kRRiShNamakliShTakAriNam |
pata~Ngo.agnimivAsAdya sAmAtyo na bhaviShyasi || 52||

\hrule

\medskip
                  129
\medskip

vaishampAyana uvAcha||

vidureNaivamukte tu keshavaH shatrupUgahA |
duryodhanaM dhArtarAShTramabhyabhAShata vIryavAn || 1||

eko.ahamiti yanmohAnmanyase mAM suyodhana |
paribhUya cha durbuddhe grahItuM mAM chikIrShasi || 2||

ihaiva pANDavAH sarve tathaivAndhakavRRiShNayaH |
ihAdityAshcha rudrAshcha vasavashcha maharShibhiH || 3||

evamuktvA jahAsochchaiH keshavaH paravIrahA |
tasya sa.nsmayataH shaurervidyudrUpA mahAtmanaH || 4||

a~NguShThamAtrAstridashA mumuchuH pAvakArchiShaH || 4||

tasya brahmA lalATastho rudro vakShasi chAbhavat |
lokapAlA bhujeShvAsannagnirAsyAdajAyata || 5||

AdityAshchaiva sAdhyAshcha vasavo.athAshvinAvapi |
marutashcha sahendreNa vishvedevAstathaiva cha || 6||

babhUvushchaiva rUpANi yakShagandharvarakShasAm || 6||

prAdurAstAM tathA dorbhyAM sa~NkarShaNadhana~njayau |
dakShiNe.athArjuno dhanvI halI rAmashcha savyataH || 7||

bhImo yudhiShThirashchaiva mAdrIputrau cha pRRiShThataH |
andhakA vRRiShNayashchaiva pradyumnapramukhAstataH || 8||

agre babhUvuH kRRiShNasya samudyatamahAyudhAH |
sha~NkhachakragadAshaktishAr~NgalA~NgalanandakAH || 9||

adRRishyantodyatAnyeva sarvapraharaNAni cha |
nAnAbAhuShu kRRiShNasya dIpyamAnAni sarvashaH || 10||

netrAbhyAM nastatashchaiva shrotrAbhyAM cha samantataH |
prAdurAsanmahAraudrAH sadhUmAH pAvakArchiShaH || 11||

romakUpeShu cha tathA sUryasyeva marIchayaH || 11||

taM dRRiShTvA ghoramAtmAnaM keshavasya mahAtmanaH |
nyamIlayanta netrANi rAjAnastrastachetasaH || 12||

RRite droNaM cha bhIShmaM cha viduraM cha mahAmatim |
sa~njayaM cha mahAbhAgamRRiShI.nshchaiva tapodhanAn || 13||

prAdAtteShAM sa bhagavAndivyaM chakShurjanArdanaH || 13||

taddRRiShTvA mahadAshcharyaM mAdhavasya sabhAtale |
devadundubhayo neduH puShpavarShaM papAta cha || 14||

chachAla cha mahI kRRitsnA sAgarashchApi chukShubhe |
vismayaM paramaM jagmuH pArthivA bharatarShabha || 15||

tataH sa puruShavyAghraH sa~njahAra vapuH svakam |
tAM divyAmadbhutAM chitrAmRRiddhimattAmari.ndamaH || 16||

tataH sAtyakimAdAya pANau hArdikyameva cha |
RRiShibhistairanuj~nAto niryayau madhusUdanaH || 17||

RRiShayo.antarhitA jagmustataste nAradAdayaH |
tasminkolAhale vRRitte tadadbhutamabhUttadA || 18||

taM prasthitamabhiprekShya kauravAH saha rAjabhiH |
anujagmurnaravyAghraM devA iva shatakratum || 19||

achintayannameyAtmA sarvaM tadrAjamaNDalam |
nishchakrAma tataH shauriH sadhUma iva pAvakaH || 20||

tato rathena shubhreNa mahatA ki~NkiNIkinA |
hemajAlavichitreNa laghunA meghanAdinA || 21||

sUpaskareNa shubhreNa vaiyAghreNa varUthinA |
sainyasugrIvayuktena pratyadRRishyata dArukaH || 22||

tathaiva rathamAsthAya kRRitavarmA mahArathaH |
vRRiShNInAM saMmato vIro hArdikyaH pratyadRRishyata || 23||

upasthitarathaM shauriM prayAsyantamari.ndamam |
dhRRitarAShTro mahArAjaH punarevAbhyabhAShata || 24||

yAvadbalaM me putreShu pashyasyetajjanArdana |
pratyakShaM te na te ki~nchitparokShaM shatrukarshana || 25||

kurUNAM shamamichChantaM yatamAnaM cha keshava |
viditvaitAmavasthAM me nAtisha~Nkitumarhasi || 26||

na me pApo.astyabhiprAyaH pANDavAnprati keshava |
j~nAtameva hi te vAkyaM yanmayoktaH suyodhanaH || 27||

jAnanti kuravaH sarve rAjAnashchaiva pArthivAH |
shame prayatamAnaM mAM sarvayatnena mAdhava || 28||

tato.abravInmahAbAhurdhRRitarAShTraM janeshvaram |
droNaM pitAmahaM bhIShmaM kShattAraM bAhlikaM kRRipam || 29||

pratyakShametadbhavatAM yadvRRittaM kurusa.nsadi |
yathA chAshiShTavanmando roShAdasakRRidutthitaH || 30||

vadatyanIshamAtmAnaM dhRRitarAShTro mahIpatiH |
ApRRichChe bhavataH sarvAngamiShyAmi yudhiShThiram || 31||

Amantrya prasthitaM shauriM rathasthaM puruSharShabham |
anujagmurmaheShvAsAH pravIrA bharatarShabhAH || 32||

bhIShmo droNaH kRRipaH kShattA dhRRitarAShTro.atha bAhlikaH |
ashvatthAmA vikarNashcha yuyutsushcha mahArathaH || 33||

tato rathena shubhreNa mahatA ki~NkiNIkinA |
kurUNAM pashyatAM prAyAtpRRithAM draShTuM pitRRiShvasAm || 34||

\hrule

\medskip
                  130
\medskip

vaishampAyana uvAcha||

pravishyAtha gRRihaM tasyAshcharaNAvabhivAdya cha |
Achakhyau tatsamAsena yadvRRittaM kurusa.nsadi || 1||

vAsudeva uvAcha||

uktaM bahuvidhaM vAkyaM grahaNIyaM sahetukam |
RRiShibhishcha mayA chaiva na chAsau tadgRRihItavAn || 2||

kAlapakvamidaM sarvaM duryodhanavashAnugam |
ApRRichChe bhavatIM shIghraM prayAsye pANDavAnprati || 3||

kiM vAchyAH pANDaveyAste bhavatyA vachanAnmayA |
tadbrUhi tvaM mahAprAj~ne shushrUShe vachanaM tava || 4||

kuntyuvAcha||

brUyAH keshava rAjAnaM dharmAtmAnaM yudhiShThiram |
bhUyA.nste hIyate dharmo mA putraka vRRithA kRRithAH || 5||

shrotriyasyeva te rAjanmandakasyAvipashchitaH |
anuvAkahatA buddhirdharmamevaikamIkShate || 6||

a~NgAvekShasva dharmaM tvaM yathA sRRiShTaH svayambhuvA |
urastaH kShatriyaH sRRiShTo bAhuvIryopajIvitA || 7||

krUrAya karmaNe nityaM prajAnAM paripAlane || 7||

shRRiNu chAtropamAmekAM yA vRRiddhebhyaH shrutA mayA |
muchukundasya rAjarSheradadAtpRRithivImimAm || 8||

purA vaishravaNaH prIto na chAsau tAM gRRihItavAn || 8||

bAhuvIryArjitaM rAjyamashnIyAmiti kAmaye |
tato vaishravaNaH prIto vismitaH samapadyata || 9||

muchukundastato rAjA so.anvashAsadvasundharAm |
bAhuvIryArjitAM samyakkShatradharmamanuvrataH || 10||

yaM hi dharmaM charantIha prajA rAj~nA surakShitAH |
chaturthaM tasya dharmasya rAjA bhArata vindati || 11||

rAjA charati cheddharmaM devatvAyaiva kalpate |
sa chedadharmaM charati narakAyaiva gachChati || 12||

daNDanItiH svadharmeNa chAturvarNyaM niyachChati |
prayuktA svAminA samyagadharmebhyashcha yachChati || 13||

daNDanItyAM yadA rAjA samyakkArtsnyena vartate |
tadA kRRitayugaM nAma kAlaH shreShThaH pravartate || 14||

kAlo vA kAraNaM rAj~no rAjA vA kAlakAraNam |
iti te sa.nshayo mA bhUdrAjA kAlasya kAraNam || 15||

rAjA kRRitayugasraShTA tretAyA dvAparasya cha |
yugasya cha chaturthasya rAjA bhavati kAraNam || 16||

kRRitasya kAraNAdrAjA svargamatyantamashnute |
tretAyAH kAraNAdrAjA svargaM nAtyantamashnute || 17||

pravartanAddvAparasya yathAbhAgamupAshnute || 17||

tato vasati duShkarmA narake shAshvatIH samAH |
rAjadoSheNa hi jagatspRRishyate jagataH sa cha || 18||

rAjadharmAnavekShasva pitRRipaitAmahochitAn |
naitadrAjarShivRRittaM hi yatra tvaM sthAtumichChasi || 19||

na hi vaiklavyasa.nsRRiShTa AnRRisha.nsye vyavasthitaH |
prajApAlanasambhUtaM ki~nchitprApa phalaM nRRipaH || 20||

na hyetAmAshiShaM pANDurna chAhaM na pitAmahaH |
prayuktavantaH pUrvaM te yayA charasi medhayA || 21||

yaj~no dAnaM tapaH shauryaM prajAsantAnameva cha |
mAhAtmyaM balamojashcha nityamAsha.nsitaM mayA || 22||

nityaM svAhA svadhA nityaM dadurmAnuShadevatAH |
dIrghamAyurdhanaM putrAnsamyagArAdhitAH shubhAH || 23||

putreShvAshAsate nityaM pitaro daivatAni cha |
dAnamadhyayanaM yaj~naM prajAnAM paripAlanam || 24||

etaddharmamadharmaM vA janmanaivAbhyajAyathAH |
te stha vaidyAH kule jAtA avRRittyA tAta pIDitAH || 25||

yattu dAnapatiM shUraM kShudhitAH pRRithivIcharAH |
prApya tRRiptAH pratiShThante dharmaH ko.abhyadhikastataH || 26||

dAnenAnyaM balenAnyaM tathA sUnRRitayAparam |
sarvataH pratigRRihNIyAdrAjyaM prApyeha dhArmikaH || 27||

brAhmaNaH pracharedbhaikShaM kShatriyaH paripAlayet |
vaishyo dhanArjanaM kuryAchChUdraH paricharechcha tAn || 28||

bhaikShaM vipratiShiddhaM te kRRiShirnaivopapadyate |
kShatriyo.asi kShatAttrAtA bAhuvIryopajIvitA || 29||

pitryama.nshaM mahAbAho nimagnaM punaruddhara |
sAmnA dAnena bhedena daNDenAtha nayena cha || 30||

ito duHkhataraM kiM nu yadahaM hInabAndhavA |
parapiNDamudIkShAmi tvAM sUtvAmitranandana || 31||

yudhyasva rAjadharmeNa mA nimajjIH pitAmahAn |
mA gamaH kShINapuNyastvaM sAnujaH pApikAM gatim || 32||

\hrule

\medskip
              vidurAputrAnushAsanam.h
                  131
\medskip

kuntyuvAcha||

atrApyudAharantImamitihAsaM purAtanam |
vidurAyAshcha sa.nvAdaM putrasya cha parantapa || 1||

atra shreyashcha bhUyashcha yathA sA vaktumarhati |
yashasvinI manyumatI kule jAtA vibhAvarI || 2||

kShatradharmaratA dhanyA vidurA dIrghadarshinI |
vishrutA rAjasa.nsatsu shrutavAkyA bahushrutA || 3||

vidurA nAma vai satyA jagarhe putramaurasam |
nirjitaM sindhurAjena shayAnaM dInachetasam || 4||

anandanamadharmaj~naM dviShatAM harShavardhanam || 4||

na mayA tvaM na pitrAsi jAtaH kvAbhyAgato hyasi |
nirmanyurupashAkhIyaH puruShaH klIbasAdhanaH || 5||

yAvajjIvaM nirAsho.asi kalyANAya dhuraM vaha |
mAtmAnamavamanyasva mainamalpena bIbharaH || 6||

manaH kRRitvA sukalyANaM mA bhaistvaM pratisa.nstabha || 6||

uttiShTha he kApuruSha mA sheShvaivaM parAjitaH |
amitrAnnandayansarvAnnirmAno bandhushokadaH || 7||

supUrA vai kunadikA supUro mUShikA~njaliH |
susantoShaH kApuruShaH svalpakenApi tuShyati || 8||

apyarerArujandaMShTrAmAshveva nidhanaM vraja |
api vA sa.nshayaM prApya jIvite.api parAkrama || 9||

apyareH shyenavachChidraM pashyestvaM viparikraman |
vinadanvAtha vA tUShNIM vyomni vAparisha~NkitaH || 10||

tvamevaM pretavachCheShe kasmAdvajrahato yathA |
uttiShTha he kApuruSha mA sheShvaivaM parAjitaH || 11||

mAstaM gamastvaM kRRipaNo vishrUyasva svakarmaNA |
mA madhye mA jaghanye tvaM mAdho bhUstiShTha chorjitaH || 12||

alAtaM tindukasyeva muhUrtamapi vijvala |
mA tuShAgnirivAnarchiH kAkara~NkhA jijIviShuH || 13||

muhUrtaM jvalitaM shreyo na tu dhUmAyitaM chiram || 13||

mA ha sma kasyachidgehe janI rAj~naH kharImRRiduH |
kRRitvA mAnuShyakaM karma sRRitvAjiM yAvaduttamam || 14||

dharmasyAnRRiNyamApnoti na chAtmAnaM vigarhate || 14||

alabdhvA yadi vA labdhvA nAnushochanti paNDitAH |
AnantaryaM chArabhate na prANAnAM dhanAyate || 15||

udbhAvayasva vIryaM vA tAM vA gachCha dhruvAM gatim |
dharmaM putrAgrataH kRRitvA kiMnimittaM hi jIvasi || 16||

iShTApUrtaM hi te klIba kIrtishcha sakalA hatA |
vichChinnaM bhogamUlaM te kiMnimittaM hi jIvasi || 17||

shatrurnimajjatA grAhyo ja~NghAyAM prapatiShyatA |
viparichChinnamUlo.api na viShIdetkatha~nchana || 18||

udyamya dhuramutkarShedAjAneyakRRitaM smaran || 18||

kuru sattvaM cha mAnaM cha viddhi pauruShamAtmanaH |
udbhAvaya kulaM magnaM tvatkRRite svayameva hi || 19||

yasya vRRittaM na jalpanti mAnavA mahadadbhutam |
rAshivardhanamAtraM sa naiva strI na punaH pumAn || 20||

dAne tapasi shaurye cha yasya na prathitaM yashaH |
vidyAyAmarthalAbhe vA mAturuchchAra eva saH || 21||

shrutena tapasA vApi shriyA vA vikrameNa vA |
janAnyo.abhibhavatyanyAnkarmaNA hi sa vai pumAn || 22||

na tveva jAlmIM kApAlIM vRRittimeShitumarhasi |
nRRisha.nsyAmayashasyAM cha duHkhAM kApuruShochitAm || 23||

yamenamabhinandeyuramitrAH puruShaM kRRisham |
lokasya samavaj~nAtaM nihInAshanavAsasam || 24||

aholAbhakaraM dInamalpajIvanamalpakam |
nedRRishaM bandhumAsAdya bAndhavaH sukhamedhate || 25||

avRRittyaiva vipatsyAmo vayaM rAShTrAtpravAsitAH |
sarvakAmarasairhInAH sthAnabhraShTA aki~nchanAH || 26||

avarNakAriNaM satsu kulava.nshasya nAshanam |
kaliM putrapravAdena sa~njaya tvAmajIjanam || 27||

niramarShaM nirutsAhaM nirvIryamarinandanam |
mA sma sImantinI kAchijjanayetputramIdRRisham || 28||

mA dhUmAya jvalAtyantamAkramya jahi shAtravAn |
jvala mUrdhanyamitrANAM muhUrtamapi vA kShaNam || 29||

etAvAneva puruSho yadamarShI yadakShamI |
kShamAvAnniramarShashcha naiva strI na punaH pumAn || 30||

santoSho vai shriyaM hanti tathAnukrosha eva cha |
anutthAnabhaye chobhe nirIho nAshnute mahat || 31||

ebhyo nikRRitipApebhyaH pramu~nchAtmAnamAtmanA |
AyasaM hRRidayaM kRRitvA mRRigayasva punaH svakam || 32||

puraM viShahate yasmAttasmAtpuruSha uchyate |
tamAhurvyarthanAmAnaM strIvadya iha jIvati || 33||

shUrasyorjitasattvasya siMhavikrAntagAminaH |
diShTabhAvaM gatasyApi vighase modate prajA || 34||

ya AtmanaH priyasukhe hitvA mRRigayate shriyam |
amAtyAnAmatho harShamAdadhAtyachireNa saH || 35||

putra uvAcha||

kiM nu te mAmapashyantyAH pRRithivyA api sarvayA |
kimAbharaNakRRityaM te kiM bhogairjIvitena vA || 36||

mAtovAcha||

kimadyakAnAM ye lokA dviShantastAnavApnuyuH |
ye tvAdRRitAtmanAM lokAH suhRRidastAnvrajantu naH || 37||

bhRRityairvihIyamAnAnAM parapiNDopajIvinAm |
kRRipaNAnAmasattvAnAM mA vRRittimanuvartithAH || 38||

anu tvAM tAta jIvantu brAhmaNAH suhRRidastathA |
parjanyamiva bhUtAni devA iva shatakratum || 39||

yamAjIvanti puruShaM sarvabhUtAni sa~njaya |
pakvaM drumamivAsAdya tasya jIvitamarthavat || 40||

yasya shUrasya vikrAntairedhante bAndhavAH sukham |
tridashA iva shakrasya sAdhu tasyeha jIvitam || 41||

svabAhubalamAshritya yo.abhyujjIvati mAnavaH |
sa loke labhate kIrtiM paratra cha shubhAM gatim || 42||

\hrule

\medskip
                  132
\medskip

vidurovAcha||

athaitasyAmavasthAyAM pauruShaM hAtumichChasi |
nihInasevitaM mArgaM gamiShyasyachirAdiva || 1||

yo hi tejo yathAshakti na darshayati vikramAt |
kShatriyo jIvitAkA~NkShI stena ityeva taM viduH || 2||

arthavantyupapannAni vAkyAni guNavanti cha |
naiva samprApnuvanti tvAM mumUrShumiva bheShajam || 3||

santi vai sindhurAjasya santuShTA bahavo janAH |
daurbalyAdAsate mUDhA vyasanaughapratIkShiNaH || 4||

sahAyopachayaM kRRitvA vyavasAyya tatastataH |
anuduShyeyurapare pashyantastava pauruSham || 5||

taiH kRRitvA saha sa~NghAtaM giridurgAlayA.nshchara |
kAle vyasanamAkA~NkShannaivAyamajarAmaraH || 6||

sa~njayo nAmatashcha tvaM na cha pashyAmi tattvayi |
anvarthanAmA bhava me putra mA vyarthanAmakaH || 7||

samyagdRRiShTirmahAprAj~no bAlaM tvAM brAhmaNo.abravIt |
ayaM prApya mahatkRRichChraM punarvRRiddhiM gamiShyati || 8||

tasya smarantI vachanamAsha.nse vijayaM tava |
tasmAttAta bravImi tvAM vakShyAmi cha punaH punaH || 9||

yasya hyarthAbhinirvRRittau bhavantyApyAyitAH pare |
tasyArthasiddhirniyatA nayeShvarthAnusAriNaH || 10||

samRRiddhirasamRRiddhirvA pUrveShAM mama sa~njaya |
evaM vidvAnyuddhamanA bhava mA pratyupAhara || 11||

nAtaH pApIyasIM kA~nchidavasthAM shambaro.abravIt |
yatra naivAdya na prAtarbhojanaM pratidRRishyate || 12||

patiputravadhAdetatparamaM duHkhamabravIt |
dAridryamiti yatproktaM paryAyamaraNaM hi tat || 13||

ahaM mahAkule jAtA hradAddhradamivAgatA |
IshvarI sarvakalyANairbhartrA paramapUjitA || 14||

mahArhamAlyAbharaNAM sumRRiShTAmbaravAsasam |
purA dRRiShTvA suhRRidvargo mAmapashyatsudurgatAm || 15||

yadA mAM chaiva bhAryAM cha draShTAsi bhRRishadurbale |
na tadA jIvitenArtho bhavitA tava sa~njaya || 16||

dAsakarmakarAnbhRRityAnAchAryartvikpurohitAn |
avRRittyAsmAnprajahato dRRiShTvA kiM jIvitena te || 17||

yadi kRRityaM na pashyAmi tavAdyeha yathA purA |
shlAghanIyaM yashasyaM cha kA shAntirhRRidayasya me || 18||

neti chedbrAhmaNAnbrUyAM dIryate hRRidayaM mama |
na hyahaM na cha me bhartA neti brAhmaNamuktavAn || 19||

vayamAshrayaNIyAH sma nAshritAraH parasya cha |
sAnyAnAshritya jIvantI parityakShyAmi jIvitam || 20||

apAre bhava naH pAramaplave bhava naH plavaH |
kuruShva sthAnamasthAne mRRitAnsa~njIvayasva naH || 21||

sarve te shatravaH sahyA na chejjIvitumichChasi |
atha chedIdRRishIM vRRittiM klIbAmabhyupapadyase || 22||

nirviNNAtmA hatamanA mu~nchaitAM pApajIvikAm |
ekashatruvadhenaiva shUro gachChati vishrutim || 23||

indro vRRitravadhenaiva mahendraH samapadyata |
mAhendraM cha grahaM lebhe lokAnAM cheshvaro.abhavat || 24||

nAma vishrAvya vA sa~Nkhye shatrUnAhUya da.nshitAn |
senAgraM vApi vidrAvya hatvA vA puruShaM varam || 25||

yadaiva labhate vIraH suyuddhena mahadyashaH |
tadaiva pravyathante.asya shatravo vinamanti cha || 26||

tyaktvAtmAnaM raNe dakShaM shUraM kApuruShA janAH |
avashAH pUrayanti sma sarvakAmasamRRiddhibhiH || 27||

rAjyaM vApyugravibhra.nshaM sa.nshayo jIvitasya vA |
pralabdhasya hi shatrorvai sheShaM kurvanti sAdhavaH || 28||

svargadvAropamaM rAjyamatha vApyamRRitopamam |
ruddhamekAyane matvA patolmuka ivAriShu || 29||

jahi shatrUnraNe rAjansvadharmamanupAlaya |
mA tvA pashyetsukRRipaNaM shatruH shrImAnkadAchana || 30||

asmadIyaishcha shochadbhirnadadbhishcha parairvRRitam |
api tvAM nAnupashyeyaM dInA dInamavasthitam || 31||

uShya sauvIrakanyAbhiH shlAghasvArthairyathA purA |
mA cha saindhavakanyAnAmavasanno vashaM gamaH || 32||

yuvA rUpeNa sampanno vidyayAbhijanena cha |
yastvAdRRisho vikurvIta yashasvI lokavishrutaH || 33||

voDhavye dhuryanaDuvanmanye maraNameva tat || 33||

yadi tvAmanupashyAmi parasya priyavAdinam |
pRRiShThato.anuvrajantaM vA kA shAntirhRRidayasya me || 34||

nAsmi~njAtu kule jAto gachChedyo.anyasya pRRiShThataH |
na tvaM parasyAnudhuraM tAta jIvitumarhasi || 35||

ahaM hi kShatrahRRidayaM veda yatparishAshvatam |
pUrvaiH pUrvataraiH proktaM paraiH paratarairapi || 36||

yo vai kashchidihAjAtaH kShatriyaH kShatradharmavit |
bhayAdvRRittisamIkSho vA na namediha kasyachit || 37||

udyachChedeva na namedudyamo hyeva pauruSham |
apyaparvaNi bhajyeta na namediha kasyachit || 38||

mAta~Ngo matta iva cha parIyAtsumahAmanAH |
brAhmaNebhyo namennityaM dharmAyaiva cha sa~njaya || 39||

niyachChannitarAnvarNAnvinighnansarvaduShkRRitaH |
sasahAyo.asahAyo vA yAvajjIvaM tathA bhavet || 40||

\hrule

\medskip
                  133
\medskip

putra uvAcha||

kRRiShNAyasasyeva cha te saMhatya hRRidayaM kRRitam |
mama mAtastvakaruNe vairapraj~ne hyamarShaNe || 1||

aho kShatrasamAchAro yatra mAmaparaM yathA |
IdRRishaM vachanaM brUyAdbhavatI putramekajam || 2||

kiM nu te mAmapashyantyAH pRRithivyA api sarvayA |
kimAbharaNakRRityaM te kiM bhogairjIvitena vA || 3||

mAtovAcha||

sarvArambhA hi viduShAM tAta dharmArthakAraNAt |
tAnevAbhisamIkShyAhaM sa~njaya tvAmachUchudam || 4||

sa samIkShyakramopeto mukhyaH kAlo.ayamAgataH |
asmi.nshchedAgate kAle kAryaM na pratipadyase || 5||

asambhAvitarUpastvaM sunRRisha.nsaM kariShyasi || 5||

taM tvAmayashasA spRRiShTaM na brUyAM yadi sa~njaya |
kharIvAtsalyamAhustanniHsAmarthyamahetukam || 6||

sadbhirvigarhitaM mArgaM tyaja mUrkhaniShevitam |
avidyA vai mahatyasti yAmimAM sa.nshritAH prajAH || 7||

tava syAdyadi sadvRRittaM tena me tvaM priyo bhaveH |
dharmArthaguNayuktena netareNa katha~nchana || 8||

daivamAnuShayuktena sadbhirAcharitena cha || 8||

yo hyevamavinItena ramate putranaptRRiNA |
anutthAnavatA chApi moghaM tasya prajAphalam || 9||

akurvanto hi karmANi kurvanto ninditAni cha |
sukhaM naiveha nAmutra labhante puruShAdhamAH || 10||

yuddhAya kShatriyaH sRRiShTaH sa~njayeha jayAya cha |
krUrAya karmaNe nityaM prajAnAM paripAlane || 11||

jayanvA vadhyamAno vA prApnotIndrasalokatAm || 11||

na shakrabhavane puNye divi tadvidyate sukham |
yadamitrAnvashe kRRitvA kShatriyaH sukhamashnute || 12||

manyunA dahyamAnena puruSheNa manasvinA |
nikRRiteneha bahushaH shatrUnpratijigIShayA || 13||

AtmAnaM vA parityajya shatrUnvA vinipAtya vai |
ato.anyena prakAreNa shAntirasya kuto bhavet || 14||

iha prAj~no hi puruShaH svalpamapriyamichChati |
yasya svalpaM priyaM loke dhruvaM tasyAlpamapriyam || 15||

priyAbhAvAchcha puruSho naiva prApnoti shobhanam |
dhruvaM chAbhAvamabhyeti gatvA ga~Ngeva sAgaram || 16||

putra uvAcha||

neyaM matistvayA vAchyA mAtaH putre visheShataH |
kAruNyamevAtra pashya bhUtveha jaDamUkavat || 17||

mAtovAcha||

ato me bhUyasI nandiryadevamanupashyasi |
chodyaM mAM chodayasyetadbhRRishaM vai chodayAmi te || 18||

atha tvAM pUjayiShyAmi hatvA vai sarvasaindhavAn |
ahaM pashyAmi vijayaM kRRitsnaM bhAvinameva te || 19||

putra uvAcha||

akoshasyAsahAyasya kutaH svidvijayo mama |
ityavasthAM viditvemAmAtmanAtmani dAruNAm || 20||

rAjyAdbhAvo nivRRitto me tridivAdiva duShkRRiteH || 20||

IdRRishaM bhavatI ka~nchidupAyamanupashyati |
tanme pariNatapraj~ne samyakprabrUhi pRRichChate || 21||

kariShyAmi hi tatsarvaM yathAvadanushAsanam || 21||

mAtovAcha||

putrAtmA nAvamantavyaH pUrvAbhirasamRRiddhibhiH |
abhUtvA hi bhavantyarthA bhUtvA nashyanti chApare || 22||

amarSheNaiva chApyarthA nArabdhavyAH subAlishaiH |
sarveShAM karmaNAM tAta phale nityamanityatA || 23||

anityamiti jAnanto na bhavanti bhavanti cha |
atha ye naiva kurvanti naiva jAtu bhavanti te || 24||

aikaguNyamanIhAyAmabhAvaH karmaNAM phalam |
atha dvaiguNyamIhAyAM phalaM bhavati vA na vA || 25||

yasya prAgeva viditA sarvArthAnAmanityatA |
nudedvRRiddhisamRRiddhI sa pratikUle nRRipAtmaja || 26||

utthAtavyaM jAgRRitavyaM yoktavyaM bhUtikarmasu |
bhaviShyatItyeva manaH kRRitvA satatamavyathaiH || 27||

ma~NgalAni puraskRRitya brAhmaNaishcheshvaraiH saha || 27||

prAj~nasya nRRipaterAshu vRRiddhirbhavati putraka |
abhivartati lakShmIstaM prAchImiva divAkaraH || 28||

nidarshanAnyupAyA.nshcha bahUnyuddharShaNAni cha |
anudarshitarUpo.asi pashyAmi kuru pauruSham || 29||

puruShArthamabhipretaM samAhartumihArhasi || 29||

kruddhA.NllubdhAnparikShINAnavakShiptAnvimAnitAn |
spardhinashchaiva ye kechittAnyukta upadhAraya || 30||

etena tvaM prakAreNa mahato bhetsyase gaNAn |
mahAvega ivoddhUto mAtarishvA balAhakAn || 31||

teShAmagrapradAyI syAH kalyotthAyI priya.nvadaH |
te tvAM priyaM kariShyanti puro dhAsyanti cha dhruvam || 32||

yadaiva shatrurjAnIyAtsapatnaM tyaktajIvitam |
tadaivAsmAdudvijate sarpAdveshmagatAdiva || 33||

taM viditvA parAkrAntaM vashe na kurute yadi |
nirvAdairnirvadedenamantatastadbhaviShyati || 34||

nirvAdAdAspadaM labdhvA dhanavRRiddhirbhaviShyati |
dhanavantaM hi mitrANi bhajante chAshrayanti cha || 35||

skhalitArthaM punastAta santyajantyapi bAndhavAH |
apyasminnAshrayante cha jugupsanti cha tAdRRisham || 36||

shatruM kRRitvA yaH sahAyaM vishvAsamupagachChati |
ataH sambhAvyamevaitadyadrAjyaM prApnuyAditi || 37||

\hrule

\medskip
                  134
\medskip

mAtovAcha||

naiva rAj~nA daraH kAryo jAtu kasyA~nchidApadi |
atha chedapi dIrNaH syAnnaiva varteta dIrNavat || 1||

dIrNaM hi dRRiShTvA rAjAnaM sarvamevAnudIryate |
rAShTraM balamamAtyAshcha pRRithakkurvanti te matim || 2||

shatrUneke prapadyante prajahatyapare punaH |
anveke prajihIrShanti ye purastAdvimAnitAH || 3||

ya evAtyantasuhRRidasta enaM paryupAsate |
ashaktayaH svastikAmA baddhavatsA iDA iva || 4||

shochantamanushochanti pratItAniva bAndhavAn || 4||

api te pUjitAH pUrvamapi te suhRRido matAH |
ye rAShTramabhimanyante rAj~no vyasanamIyuShaH || 5||

mA dIdarastvaM suhRRido mA tvAM dIrNaM prahAsiShuH || 5||

prabhAvaM pauruShaM buddhiM jij~nAsantyA mayA tava |
ullapantyA samAshvAsaM balavAniva durbalam || 6||

yadyetatsa.nvijAnAsi yadi samyagbravImyaham |
kRRitvAsaumyamivAtmAnaM jayAyottiShTha sa~njaya || 7||

asti naH koshanichayo mahAnaviditastava |
tamahaM veda nAnyastamupasampAdayAmi te || 8||

santi naikashatA bhUyaH suhRRidastava sa~njaya |
sukhaduHkhasahA vIra shatArhA anivartinaH || 9||

tAdRRishA hi sahAyA vai puruShasya bubhUShataH |
IShadujjihataH ki~nchitsachivAH shatrukarshanAH || 10||

putra uvAcha||

kasya tvIdRRishakaM vAkyaM shrutvApi svalpachetasaH |
tamo na vyapahanyeta suchitrArthapadAkSharam || 11||

udake dhUriyaM dhAryA sartavyaM pravaNe mayA |
yasya me bhavatI netrI bhaviShyadbhUtadarshinI || 12||

ahaM hi vachanaM tvattaH shushrUShuraparAparam |
ki~nchitki~nchitprativada.nstUShNImAsaM muhurmuhuH || 13||

atRRipyannamRRitasyeva kRRichChrAllabdhasya bAndhavAt |
udyachChAmyeSha shatrUNAM niyamAya jayAya cha || 14||

kuntyuvAcha||

sadashva iva sa kShiptaH praNunno vAkyasAyakaiH |
tachchakAra tathA sarvaM yathAvadanushAsanam || 15||

idamuddharShaNaM bhImaM tejovardhanamuttamam |
rAjAnaM shrAvayenmantrI sIdantaM shatrupIDitam || 16||

jayo nAmetihAso.ayaM shrotavyo vijigIShuNA |
mahIM vijayate kShipraM shrutvA shatrU.nshcha mardati || 17||

idaM pu.nsavanaM chaiva vIrAjananameva cha |
abhIkShNaM garbhiNI shrutvA dhruvaM vIraM prajAyate || 18||

vidyAshUraM tapaHshUraM damashUraM tapasvinam |
brAhmyA shriyA dIpyamAnaM sAdhuvAdena saMmatam || 19||

archiShmantaM balopetaM mahAbhAgaM mahAratham |
dhRRiShTavantamanAdhRRiShyaM jetAramaparAjitam || 20||

niyantAramasAdhUnAM goptAraM dharmachAriNAm |
tadarthaM kShatriyA sUte vIraM satyaparAkramam || 21||

\hrule

\medskip
                  135
\medskip

kuntyuvAcha||

arjunaM keshava brUyAstvayi jAte sma sUtake |
upopaviShTA nArIbhirAshrame parivAritA || 1||

athAntarikShe vAgAsIddivyarUpA manoramA |
sahasrAkShasamaH kunti bhaviShyatyeSha te sutaH || 2||

eSha jeShyati sa~NgrAme kurUnsarvAnsamAgatAn |
bhImasenadvitIyashcha lokamudvartayiShyati || 3||

putraste pRRithivIM jetA yashashchAsya divaspRRisham |
hatvA kurUngrAmajanye vAsudevasahAyavAn || 4||

pitryama.nshaM pranaShTaM cha punarapyuddhariShyati |
bhrAtRRibhiH sahitaH shrImA.nstrInmedhAnAhariShyati || 5||

taM satyasandhaM bIbhatsuM savyasAchinamachyuta |
yathAhamevaM jAnAmi balavantaM durAsadam || 6||

tathA tadastu dAshArha yathA vAgabhyabhAShata || 6||

dharmashchedasti vArShNeya tathA satyaM bhaviShyati |
tvaM chApi tattathA kRRiShNa sarvaM sampAdayiShyasi || 7||

nAhaM tadabhyasUyAmi yathA vAgabhyabhAShata |
namo dharmAya mahate dharmo dhArayati prajAH || 8||

etaddhana~njayo vAchyo nityodyukto vRRikodaraH |
yadarthaM kShatriyA sUte tasya kAlo.ayamAgataH || 9||

na hi vairaM samAsAdya sIdanti puruSharShabhAH || 9||

viditA te sadA buddhirbhImasya na sa shAmyati |
yAvadantaM na kurute shatrUNAM shatrukarshanaH || 10||

sarvadharmavisheShaj~nAM snuShAM pANDormahAtmanaH |
brUyA mAdhava kalyANIM kRRiShNAM kRRiShNa yashasvinIm || 11||

yuktametanmahAbhAge kule jAte yashasvini |
yanme putreShu sarveShu yathAvattvamavartithAH || 12||

mAdrIputrau cha vaktavyau kShatradharmaratAvubhau |
vikrameNArjitAnbhogAnvRRiNItaM jIvitAdapi || 13||

vikramAdhigatA hyarthAH kShatradharmeNa jIvataH |
mano manuShyasya sadA prINanti puruShottama || 14||

yachcha vaH prekShamANAnAM sarvadharmopachAyinI |
pA~nchAlI paruShANyuktA ko nu tatkShantumarhati || 15||

na rAjyaharaNaM duHkhaM dyUte chApi parAjayaH |
pravrAjanaM sutAnAM vA na me tadduHkhakAraNam || 16||

yattu sA bRRihatI shyAmA sabhAyAM rudatI tadA |
ashrauShItparuShA vAchastanme duHkhataraM matam || 17||

strIdharmiNI varArohA kShatradharmaratA sadA |
nAdhyagachChattadA nAthaM kRRiShNA nAthavatI satI || 18||

taM vai brUhi mahAbAho sarvashastrabhRRitAM varam |
arjunaM puruShavyAghraM draupadyAH padavIM chara || 19||

viditau hi tavAtyantaM kruddhAviva yamAntakau |
bhImArjunau nayetAM hi devAnapi parAM gatim || 20||

tayoshchaitadavaj~nAnaM yatsA kRRiShNA sabhAgatA |
duHshAsanashcha yadbhImaM kaTukAnyabhyabhAShata || 21||

pashyatAM kuruvIrANAM tachcha sa.nsmArayeH punaH || 21||

pANDavAnkushalaM pRRichCheH saputrAnkRRiShNayA saha |
mAM cha kushalinIM brUyAsteShu bhUyo janArdana || 22||

ariShTaM gachCha panthAnaM putrAnme paripAlaya || 22||

vaishampAyana uvAcha||

abhivAdyAtha tAM kRRiShNaH kRRitvA chAbhipradakShiNam |
nishchakrAma mahAbAhuH siMhakhelagatistataH || 23||

tato visarjayAmAsa bhIShmAdInkurupu~NgavAn |
Aropya cha rathe karNaM prAyAtsAtyakinA saha || 24||

tataH prayAte dAshArhe kuravaH sa~NgatA mithaH |
jajalpurmahadAshcharyaM keshave paramAdbhutam || 25||

pramUDhA pRRithivI sarvA mRRityupAshasitA kRRitA |
duryodhanasya bAlishyAnnaitadastIti chAbruvan || 26||

tato niryAya nagarAtprayayau puruShottamaH |
mantrayAmAsa cha tadA karNena suchiraM saha || 27||

visarjayitvA rAdheyaM sarvayAdavanandanaH |
tato javena mahatA tUrNamashvAnachodayat || 28||

te pibanta ivAkAshaM dArukeNa prachoditAH |
hayA jagmurmahAvegA manomArutaraMhasaH || 29||

te vyatItya tamadhvAnaM kShipraM shyenA ivAshugAH |
uchchaiH sUryamupaplavyaM shAr~NgadhanvAnamAvahan || 30||

\hrule

\medskip
                  136
\medskip

vaishampAyana uvAcha||

kuntyAstu vachanaM shrutvA bhIShmadroNau mahArathau |
duryodhanamidaM vAkyamUchatuH shAsanAtigam || 1||

shrutaM te puruShavyAghra kuntyAH kRRiShNasya saMnidhau |
vAkyamarthavadavyagramuktaM dharmyamanuttamam || 2||

tatkariShyanti kaunteyA vAsudevasya saMmatam |
na hi te jAtu shAmyerannRRite rAjyena kaurava || 3||

kleshitA hi tvayA pArthA dharmapAshasitAstadA |
sabhAyAM draupadI chaiva taishcha tanmarShitaM tava || 4||

kRRitAstraM hyarjunaM prApya bhImaM cha kRRitanishramam |
gANDIvaM cheShudhI chaiva rathaM cha dhvajameva cha || 5||

sahAyaM vAsudevaM cha na kSha.nsyati yudhiShThiraH || 5||

pratyakShaM te mahAbAho yathA pArthena dhImatA |
virATanagare pUrvaM sarve sma yudhi nirjitAH || 6||

dAnavAnghorakarmANo nivAtakavachAnyudhi |
raudramastraM samAdhAya dagdhavAnastravahninA || 7||

karNaprabhRRitayashcheme tvaM chApi kavachI rathI |
mokShitA ghoShayAtrAyAM paryAptaM tannidarshanam || 8||

prashAmya bharatashreShTha bhrAtRRibhiH saha pANDavaiH |
rakShemAM pRRithivIM sarvAM mRRityordaMShTrAntaraM gatAm || 9||

jyeShTho bhrAtA dharmashIlo vatsalaH shlakShNavAkShuchiH |
taM gachCha puruShavyAghraM vyapanIyeha kilbiSham || 10||

dRRiShTashchettvaM pANDavena vyapanItasharAsanaH |
prasannabhrukuTiH shrImAnkRRitA shAntiH kulasya naH || 11||

tamabhyetya sahAmAtyaH pariShvajya nRRipAtmajam |
abhivAdaya rAjAnaM yathApUrvamari.ndama || 12||

abhivAdayamAnaM tvAM pANibhyAM bhImapUrvajaH |
pratigRRihNAtu sauhArdAtkuntIputro yudhiShThiraH || 13||

siMhaskandhorubAhustvAM vRRittAyatamahAbhujaH |
pariShvajatu bAhubhyAM bhImaH praharatAM varaH || 14||

siMhagrIvo guDAkeshastatastvAM puShkarekShaNaH |
abhivAdayatAM pArthaH kuntIputro dhana~njayaH || 15||

Ashvineyau naravyAghrau rUpeNApratimau bhuvi |
tau cha tvAM guruvatpremNA pUjayA pratyudIyatAm || 16||

mu~nchantvAnandajAshrUNi dAshArhapramukhA nRRipAH |
sa~NgachCha bhrAtRRibhiH sArdhaM mAnaM santyajya pArthiva || 17||

prashAdhi pRRithivIM kRRitsnAM tatastaM bhrAtRRibhiH saha |
samAli~Ngya cha harSheNa nRRipA yAntu parasparam || 18||

alaM yuddhena rAjendra suhRRidAM shRRiNu kAraNam |
dhruvaM vinAsho yuddhe hi kShatriyANAM pradRRishyate || 19||

jyotIMShi pratikUlAni dAruNA mRRigapakShiNaH |
utpAtA vividhA vIra dRRishyante kShatranAshanAH || 20||

visheShata ihAsmAkaM nimittAni vinAshane |
ulkAbhirhi pradIptAbhirvadhyate pRRitanA tava || 21||

vAhanAnyaprahRRiShTAni rudantIva vishAM pate |
gRRidhrAste paryupAsante sainyAni cha samantataH || 22||

nagaraM na yathApUrvaM tathA rAjaniveshanam |
shivAshchAshivanirghoShA dIptAM sevanti vai disham || 23||

kuru vAkyaM piturmAturasmAkaM cha hitaiShiNAm |
tvayyAyatto mahAbAho shamo vyAyAma eva cha || 24||

na chetkariShyasi vachaH suhRRidAmarikarshana |
tapsyase vAhinIM dRRiShTvA pArthabANaprapIDitAm || 25||

bhImasya cha mahAnAdaM nadataH shuShmiNo raNe |
shrutvA smartAsi me vAkyaM gANDIvasya cha nisvanam || 26||

yadyetadapasavyaM te bhaviShyati vacho mama || 26||

\hrule

\medskip
                  137
\medskip

vaishampAyana uvAcha||

evamuktastu vimanAstiryagdRRiShTiradhomukhaH |
saMhatya cha bhruvormadhyaM na ki~nchidvyAjahAra ha || 1||

taM vai vimanasaM dRRiShTvA samprekShyAnyonyamantikAt |
punarevottaraM vAkyamuktavantau nararShabhau || 2||

bhIShma uvAcha||

shushrUShumanasUyaM cha brahmaNyaM satyasa~Ngaram |
pratiyotsyAmahe pArthamato duHkhataraM nu kim || 3||

droNa uvAcha||

ashvatthAmni yathA putre bhUyo mama dhana~njaye |
bahumAnaH paro rAjansaMnatishcha kapidhvaje || 4||

taM chetputrAtpriyataraM pratiyotsye dhana~njayam |
kShatradharmamanuShThAya dhigastu kShatrajIvikAm || 5||

yasya loke samo nAsti kashchidanyo dhanurdharaH |
matprasAdAtsa bIbhatsuH shreyAnanyairdhanurdharaiH || 6||

mitradhrugduShTabhAvashcha nAstiko.athAnRRijuH shaThaH |
na satsu labhate pUjAM yaj~ne mUrkha ivAgataH || 7||

vAryamANo.api pApebhyaH pApAtmA pApamichChati |
chodyamAno.api pApena shubhAtmA shubhamichChati || 8||

mithyopacharitA hyete vartamAnA hyanu priye |
ahitatvAya kalpante doShA bharatasattama || 9||

tvamuktaH kuruvRRiddhena mayA cha vidureNa cha |
vAsudevena cha tathA shreyo naivAbhipadyase || 10||

asti me balamityeva sahasA tvaM titIrShasi |
sagrAhanakramakaraM ga~NgAvegamivoShNage || 11||

vAsa eva yathA hi tvaM prAvRRiNvAno.adya manyase |
srajaM tyaktAmiva prApya lobhAdyaudhiShThirIM shriyam || 12||

draupadIsahitaM pArthaM sAyudhairbhrAtRRibhirvRRitam |
vanasthamapi rAjyasthaH pANDavaM ko.atijIvati || 13||

nideshe yasya rAjAnaH sarve tiShThanti ki~NkarAH |
tamailavilamAsAdya dharmarAjo vyarAjata || 14||

kuberasadanaM prApya tato ratnAnyavApya cha |
sphItamAkramya te rAShTraM rAjyamichChanti pANDavAH || 15||

dattaM hutamadhItaM cha brAhmaNAstarpitA dhanaiH |
AvayorgatamAyushcha kRRitakRRityau cha viddhi nau || 16||

tvaM tu hitvA sukhaM rAjyaM mitrANi cha dhanAni cha |
vigrahaM pANDavaiH kRRitvA mahadvyasanamApsyasi || 17||

draupadI yasya chAshAste vijayaM satyavAdinI |
tapoghoravratA devI na tvaM jeShyasi pANDavam || 18||

mantrI janArdano yasya bhrAtA yasya dhana~njayaH |
sarvashastrabhRRitAM shreShThaM kathaM jeShyasi pANDavam || 19||

sahAyA brAhmaNA yasya dhRRitimanto jitendriyAH |
tamugratapasaM vIraM kathaM jeShyasi pANDavam || 20||

punaruktaM cha vakShyAmi yatkAryaM bhUtimichChatA |
suhRRidA majjamAneShu suhRRitsu vyasanArNave || 21||

alaM yuddhena tairvIraiH shAmya tvaM kuruvRRiddhaye |
mA gamaH sasutAmAtyaH sabalashcha parAbhavam || 22||

\hrule

\medskip
              karNopanivAdaparva
                  138
\medskip

dhRRitarAShTra uvAcha||

rAjaputraiH parivRRitastathAmAtyaishcha sa~njaya |
upAropya rathe karNaM niryAto madhusUdanaH || 1||

kimabravIdrathopasthe rAdheyaM paravIrahA |
kAni sAntvAni govindaH sUtaputre prayuktavAn || 2||

oghameghasvanaH kAle yatkRRiShNaH karNamabravIt |
mRRidu vA yadi vA tIkShNaM tanmamAchakShva sa~njaya || 3||

sa~njaya uvAcha||

AnupUrvyeNa vAkyAni shlakShNAni cha mRRidUni cha |
priyANi dharmayuktAni satyAni cha hitAni cha || 4||

hRRidayagrahaNIyAni rAdheyaM madhusUdanaH |
yAnyabravIdameyAtmA tAni me shRRiNu bhArata || 5||

vAsudeva uvAcha||

upAsitAste rAdheya brAhmaNA vedapAragAH |
tattvArthaM paripRRiShTAshcha niyatenAnasUyayA || 6||

tvameva karNa jAnAsi vedavAdAnsanAtanAn |
tvaM hyeva dharmashAstreShu sUkShmeShu pariniShThitaH || 7||

kAnInashcha sahoDhashcha kanyAyAM yashcha jAyate |
voDhAraM pitaraM tasya prAhuH shAstravido janAH || 8||

so.asi karNa tathA jAtaH pANDoH putro.asi dharmataH |
nigrahAddharmashAstrANAmehi rAjA bhaviShyasi || 9||

pitRRipakShe hi te pArthA mAtRRipakShe cha vRRiShNayaH |
dvau pakShAvabhijAnIhi tvametau puruSharShabha || 10||

mayA sArdhamito yAtamadya tvAM tAta pANDavAH |
abhijAnantu kaunteyaM pUrvajAtaM yudhiShThirAt || 11||

pAdau tava grahIShyanti bhrAtaraH pa~ncha pANDavAH |
draupadeyAstathA pa~ncha saubhadrashchAparAjitaH || 12||

rAjAno rAjaputrAshcha pANDavArthe samAgatAH |
pAdau tava grahIShyanti sarve chAndhakavRRiShNayaH || 13||

hiraNmayA.nshcha te kumbhAnrAjatAnpArthivA.nstathA |
oShadhyaH sarvabIjAni sarvaratnAni vIrudhaH || 14||

rAjanyA rAjakanyAshchApyAnayantvabhiShechanam |
ShaShThe cha tvAM tathA kAle draupadyupagamiShyati || 15||

adya tvAmabhiShi~nchantu chAturvaidyA dvijAtayaH |
purohitaH pANDavAnAM vyAghracharmaNyavasthitam || 16||

tathaiva bhrAtaraH pa~ncha pANDavAH puruSharShabhAH |
draupadeyAstathA pa~ncha pA~nchAlAshchedayastathA || 17||

ahaM cha tvAbhiShekShyAmi rAjAnaM pRRithivIpatim |
yuvarAjo.astu te rAjA kuntIputro yudhiShThiraH || 18||

gRRihItvA vyajanaM shvetaM dharmAtmA sa.nshitavrataH |
upAnvArohatu rathaM kuntIputro yudhiShThiraH || 19||

ChatraM cha te mahachChvetaM bhImaseno mahAbalaH |
abhiShiktasya kaunteya kaunteyo dhArayiShyati || 20||

ki~NkiNIshatanirghoShaM vaiyAghraparivAraNam |
rathaM shvetahayairyuktamarjuno vAhayiShyati || 21||

abhimanyushcha te nityaM pratyAsanno bhaviShyati |
nakulaH sahadevashcha draupadeyAshcha pa~ncha ye || 22||

pA~nchAlAstvAnuyAsyanti shikhaNDI cha mahArathaH |
ahaM cha tvAnuyAsyAmi sarve chAndhakavRRiShNayaH || 23||

dAshArhAH parivArAste dAshArNAshcha vishAM pate || 23||

bhu~NkShva rAjyaM mahAbAho bhrAtRRibhiH saha pANDavaiH |
japairhomaishcha sa.nyukto ma~Ngalaishcha pRRithagvidhaiH || 24||

purogamAshcha te santu draviDAH saha kuntalaiH |
AndhrAstAlacharAshchaiva chUchupA veNupAstathA || 25||

stuvantu tvAdya bahushaH stutibhiH sUtamAgadhAH |
vijayaM vasuSheNasya ghoShayantu cha pANDavAH || 26||

sa tvaM parivRRitaH pArthairnakShatrairiva chandramAH |
prashAdhi rAjyaM kaunteya kuntIM cha pratinandaya || 27||

mitrANi te prahRRiShyantu vyathantu ripavastathA |
saubhrAtraM chaiva te.adyAstu bhrAtRRibhiH saha pANDavaiH || 28||

\hrule

\medskip
                  139
\medskip

karNa uvAcha||

asa.nshayaM sauhRRidAnme praNayAchchAttha keshava |
sakhyena chaiva vArShNeya shreyaskAmatayaiva cha || 1||

sarvaM chaivAbhijAnAmi pANDoH putro.asmi dharmataH |
nigrahAddharmashAstrANAM yathA tvaM kRRiShNa manyase || 2||

kanyA garbhaM samAdhatta bhAskarAnmAM janArdana |
AdityavachanAchchaiva jAtaM mAM sA vyasarjayat || 3||

so.asmi kRRiShNa tathA jAtaH pANDoH putro.asmi dharmataH |
kuntyA tvahamapAkIrNo yathA na kushalaM tathA || 4||

sUto hi mAmadhiratho dRRiShTvaiva anayadgRRihAn |
rAdhAyAshchaiva mAM prAdAtsauhArdAnmadhusUdana || 5||

matsnehAchchaiva rAdhAyAH sadyaH kShIramavAtarat |
sA me mUtraM purIShaM cha pratijagrAha mAdhava || 6||

tasyAH piNDavyapanayaM kuryAdasmadvidhaH katham |
dharmaviddharmashAstrANAM shravaNe satataM rataH || 7||

tathA mAmabhijAnAti sUtashchAdhirathaH sutam |
pitaraM chAbhijAnAmi tamahaM sauhRRidAtsadA || 8||

sa hi me jAtakarmAdi kArayAmAsa mAdhava |
shAstradRRiShTena vidhinA putraprItyA janArdana || 9||

nAma me vasuSheNeti kArayAmAsa vai dvijaiH |
bhAryAshchoDhA mama prApte yauvane tena keshava || 10||

tAsu putrAshcha pautrAshcha mama jAtA janArdana |
tAsu me hRRidayaM kRRiShNa sa~njAtaM kAmabandhanam || 11||

na pRRithivyA sakalayA na suvarNasya rAshibhiH |
harShAdbhayAdvA govinda anRRitaM vaktumutsahe || 12||

dhRRitarAShTrakule kRRiShNa duryodhanasamAshrayAt |
mayA trayodasha samA bhuktaM rAjyamakaNTakam || 13||

iShTaM cha bahubhiryaj~naiH saha sUtairmayAsakRRit |
AvAhAshcha vivAhAshcha saha sUtaiH kRRitA mayA || 14||

mAM cha kRRiShNa samAshritya kRRitaH shastrasamudyamaH |
duryodhanena vArShNeya vigrahashchApi pANDavaiH || 15||

tasmAdraNe dvairathe mAM pratyudyAtAramachyuta |
vRRitavAnparamaM hRRiShTaH pratIpaM savyasAchinaH || 16||

vadhAdbandhAdbhayAdvApi lobhAdvApi janArdana |
anRRitaM notsahe kartuM dhArtarAShTrasya dhImataH || 17||

yadi hyadya na gachCheyaM dvairathaM savyasAchinA |
akIrtiH syAddhRRiShIkesha mama pArthasya chobhayoH || 18||

asa.nshayaM hitArthAya brUyAstvaM madhusUdana |
sarvaM cha pANDavAH kuryustvadvashitvAnna sa.nshayaH || 19||

mantrasya niyamaM kuryAstvamatra puruShottama |
etadatra hitaM manye sarvayAdavanandana || 20||

yadi jAnAti mAM rAjA dharmAtmA sa.nshitavrataH |
kuntyAH prathamajaM putraM na sa rAjyaM grahIShyati || 21||

prApya chApi mahadrAjyaM tadahaM madhusUdana |
sphItaM duryodhanAyaiva sampradadyAmari.ndama || 22||

sa eva rAjA dharmAtmA shAshvato.astu yudhiShThiraH |
netA yasya hRRiShIkesho yoddhA yasya dhana~njayaH || 23||

pRRithivI tasya rAShTraM cha yasya bhImo mahArathaH |
nakulaH sahadevashcha draupadeyAshcha mAdhava || 24||

uttamaujA yudhAmanyuH satyadharmA cha somakiH |
chaidyashcha chekitAnashcha shikhaNDI chAparAjitaH || 25||

indragopakavarNAshcha kekayA bhrAtarastathA |
indrAyudhasavarNashcha kuntibhojo mahArathaH || 26||

mAtulo bhImasenasya senajichcha mahArathaH |
sha~NkhaH putro virATasya nidhistvaM cha janArdana || 27||

mahAnayaM kRRiShNa kRRitaH kShatrasya samudAnayaH |
rAjyaM prAptamidaM dIptaM prathitaM sarvarAjasu || 28||

dhArtarAShTrasya vArShNeya shastrayaj~no bhaviShyati |
asya yaj~nasya vettA tvaM bhaviShyasi janArdana || 29||

AdhvaryavaM cha te kRRiShNa kratAvasminbhaviShyati || 29||

hotA chaivAtra bIbhatsuH saMnaddhaH sa kapidhvajaH |
gANDIvaM sruktathAjyaM cha vIryaM pu.nsAM bhaviShyati || 30||

aindraM pAshupataM brAhmaM sthUNAkarNaM cha mAdhava |
mantrAstatra bhaviShyanti prayuktAH savyasAchinA || 31||

anuyAtashcha pitaramadhiko vA parAkrame |
grAvastotraM sa saubhadraH samyaktatra kariShyati || 32||

udgAtAtra punarbhImaH prastotA sumahAbalaH |
vinadansa naravyAghro nAgAnIkAntakRRidraNe || 33||

sa chaiva tatra dharmAtmA shashvadrAjA yudhiShThiraH |
japairhomaishcha sa.nyukto brahmatvaM kArayiShyati || 34||

sha~NkhashabdAH samurajA bheryashcha madhusUdana |
utkRRiShTasiMhanAdAshcha subrahmaNyo bhaviShyati || 35||

nakulaH sahadevashcha mAdrIputrau yashasvinau |
shAmitraM tau mahAvIryau samyaktatra kariShyataH || 36||

kalmAShadaNDA govinda vimalA rathashaktayaH |
yUpAH samupakalpantAmasminyaj~ne janArdana || 37||

karNinAlIkanArAchA vatsadantopabRRiMhaNAH |
tomarAH somakalashAH pavitrANi dhanUMShi cha || 38||

asayo.atra kapAlAni puroDAshAH shirA.nsi cha |
havistu rudhiraM kRRiShNa asminyaj~ne bhaviShyati || 39||

idhmAH paridhayashchaiva shaktyo.atha vimalA gadAH |
sadasyA droNashiShyAshcha kRRipasya cha sharadvataH || 40||

iShavo.atra paristomA muktA gANDIvadhanvanA |
mahArathaprayuktAshcha droNadrauNiprachoditAH || 41||

prAtiprasthAnikaM karma sAtyakiH sa kariShyati |
dIkShito dhArtarAShTro.atra patnI chAsya mahAchamUH || 42||

ghaTotkacho.atra shAmitraM kariShyati mahAbalaH |
atirAtre mahAbAho vitate yaj~nakarmaNi || 43||

dakShiNA tvasya yaj~nasya dhRRiShTadyumnaH pratApavAn |
vaitAne karmaNi tate jAto yaH kRRiShNa pAvakAt || 44||

yadabruvamahaM kRRiShNa kaTukAni sma pANDavAn |
priyArthaM dhArtarAShTrasya tena tapye.adya karmaNA || 45||

yadA drakShyasi mAM kRRiShNa nihataM savyasAchinA |
punashchitistadA chAsya yaj~nasyAtha bhaviShyati || 46||

duHshAsanasya rudhiraM yadA pAsyati pANDavaH |
AnardaM nardataH samyaktadA sutyaM bhaviShyati || 47||

yadA droNaM cha bhIShmaM cha pA~nchAlyau pAtayiShyataH |
tadA yaj~nAvasAnaM tadbhaviShyati janArdana || 48||

duryodhanaM yadA hantA bhImaseno mahAbalaH |
tadA samApsyate yaj~no dhArtarAShTrasya mAdhava || 49||

snuShAshcha prasnuShAshchaiva dhRRitarAShTrasya sa~NgatAH |
hateshvarA hatasutA hatanAthAshcha keshava || 50||

gAndhAryA saha rodantyaH shvagRRidhrakurarAkule |
sa yaj~ne.asminnavabhRRitho bhaviShyati janArdana || 51||

vidyAvRRiddhA vayovRRiddhAH kShatriyAH kShatriyarShabha |
vRRithAmRRityuM na kurvIra.nstvatkRRite madhusUdana || 52||

shastreNa nidhanaM gachChetsamRRiddhaM kShatramaNDalam |
kurukShetre puNyatame trailokyasyApi keshava || 53||

tadatra puNDarIkAkSha vidhatsva yadabhIpsitam |
yathA kArtsnyena vArShNeya kShatraM svargamavApnuyAt || 54||

yAvatsthAsyanti girayaH saritashcha janArdana |
tAvatkIrtibhavaH shabdaH shAshvato.ayaM bhaviShyati || 55||

brAhmaNAH kathayiShyanti mahAbhAratamAhavam |
samAgameShu vArShNeya kShatriyANAM yashodharam || 56||

samupAnaya kaunteyaM yuddhAya mama keshava |
mantrasa.nvaraNaM kurvannityameva parantapa || 57||

\hrule

\medskip
                  140
\medskip

sa~njaya uvAcha||

karNasya vachanaM shrutvA keshavaH paravIrahA |
uvAcha prahasanvAkyaM smitapUrvamidaM tadA || 1||

api tvAM na tapetkarNa rAjyalAbhopapAdanA |
mayA dattAM hi pRRithivIM na prashAsitumichChasi || 2||

dhruvo jayaH pANDavAnAmitIdaM  na sa.nshayaH kashchana vidyate.atra |
jayadhvajo dRRishyate pANDavasya  samuchChrito vAnararAja ugraH || 3||

divyA mAyA vihitA bhauvanena  samuchChritA indraketuprakAshA |
divyAni bhUtAni bhayAvahAni  dRRishyanti chaivAtra bhayAnakAni || 4||

na sajjate shailavanaspatibhya  UrdhvaM tiryagyojanamAtrarUpaH |
shrImAndhvajaH karNa dhana~njayasya  samuchChritaH pAvakatulyarUpaH || 5||

yadA drakShyasi sa~NgrAme shvetAshvaM kRRiShNasArathim |
aindramastraM vikurvANamubhe chaivAgnimArute || 6||

gANDIvasya cha nirghoShaM visphUrjitamivAshaneH |
na tadA bhavitA tretA na kRRitaM dvAparaM na cha || 7||

yadA drakShyasi sa~NgrAme kuntIputraM yudhiShThiram |
japahomasamAyuktaM svAM rakShantaM mahAchamUm || 8||

Adityamiva durdharShaM tapantaM shatruvAhinIm |
na tadA bhavitA tretA na kRRitaM dvAparaM na cha || 9||

yadA drakShyasi sa~NgrAme bhImasenaM mahAbalam |
duHshAsanasya rudhiraM pItvA nRRityantamAhave || 10||

prabhinnamiva mAta~NgaM pratidviradaghAtinam |
na tadA bhavitA tretA na kRRitaM dvAparaM na cha || 11||

yadA drakShyasi sa~NgrAme mAdrIputrau mahArathau |
vAhinIM dhArtarAShTrANAM kShobhayantau gajAviva || 12||

vigADhe shastrasampAte paravIrarathArujau |
na tadA bhavitA tretA na kRRitaM dvAparaM na cha || 13||

yadA drakShyasi sa~NgrAme droNaM shAntanavaM kRRipam |
suyodhanaM cha rAjAnaM saindhavaM cha jayadratham || 14||

yuddhAyApatatastUrNaM vAritAnsavyasAchinA |
na tadA bhavitA tretA na kRRitaM dvAparaM na cha || 15||

brUyAH karNa ito gatvA droNaM shAntanavaM kRRipam |
saumyo.ayaM vartate mAsaH suprApayavasendhanaH || 16||

pakvauShadhivanasphItaH phalavAnalpamakShikaH |
niShpa~Nko rasavattoyo nAtyuShNashishiraH sukhaH || 17||

saptamAchchApi divasAdamAvAsyA bhaviShyati |
sa~NgrAmaM yojayettatra tAM hyAhuH shakradevatAm || 18||

tathA rAj~no vadeH sarvAnye yuddhAyAbhyupAgatAH |
yadvo manIShitaM tadvai sarvaM sampAdayAmi vaH || 19||

rAjAno rAjaputrAshcha duryodhanavashAnugAH |
prApya shastreNa nidhanaM prApsyanti gatimuttamAm || 20||

\hrule

\medskip
                  141
\medskip

sa~njaya uvAcha||

keshavasya tu tadvAkyaM karNaH shrutvA hitaM shubham |
abravIdabhisampUjya kRRiShNaM madhuniShUdanam || 1||

jAnanmAM kiM mahAbAho saMmohayitumichChasi || 1||

yo.ayaM pRRithivyAH kArtsnyena vinAshaH samupasthitaH |
nimittaM tatra shakunirahaM duHshAsanastathA || 2||

duryodhanashcha nRRipatirdhRRitarAShTrasuto.abhavat || 2||

asa.nshayamidaM kRRiShNa mahadyuddhamupasthitam |
pANDavAnAM kurUNAM cha ghoraM rudhirakardamam || 3||

rAjAno rAjaputrAshcha duryodhanavashAnugAH |
raNe shastrAgninA dagdhAH prApsyanti yamasAdanam || 4||

svapnA hi bahavo ghorA dRRishyante madhusUdana |
nimittAni cha ghorANi tathotpAtAH sudAruNAH || 5||

parAjayaM dhArtarAShTre vijayaM cha yudhiShThire |
sha.nsanta iva vArShNeya vividhA lomaharShaNAH || 6||

prAjApatyaM hi nakShatraM grahastIkShNo mahAdyutiH |
shanaishcharaH pIDayati pIDayanprANino.adhikam || 7||

kRRitvA chA~NgArako vakraM jyeShThAyAM madhusUdana |
anurAdhAM prArthayate maitraM sa.nshamayanniva || 8||

nUnaM mahadbhayaM kRRiShNa kurUNAM samupasthitam |
visheSheNa hi vArShNeya chitrAM pIDayate grahaH || 9||

somasya lakShma vyAvRRittaM rAhurarkamupeShyati |
divashcholkAH patantyetAH sanirghAtAH sakampanAH || 10||

niShTananti cha mAta~NgA mu~nchantyashrUNi vAjinaH |
pAnIyaM yavasaM chApi nAbhinandanti mAdhava || 11||

prAdurbhUteShu chaiteShu bhayamAhurupasthitam |
nimitteShu mahAbAho dAruNaM prANinAshanam || 12||

alpe bhukte purIShaM cha prabhUtamiha dRRishyate |
vAjinAM vAraNAnAM cha manuShyANAM cha keshava || 13||

dhArtarAShTrasya sainyeShu sarveShu madhusUdana |
parAbhavasya talli~Ngamiti prAhurmanIShiNaH || 14||

prahRRiShTaM vAhanaM kRRiShNa pANDavAnAM prachakShate |
pradakShiNA mRRigAshchaiva tatteShAM jayalakShaNam || 15||

apasavyA mRRigAH sarve dhArtarAShTrasya keshava |
vAchashchApyasharIriNyastatparAbhavalakShaNam || 16||

mayUrAH puShpashakunA ha.nsAH sArasachAtakAH |
jIvaM jIvakasa~NghAshchApyanugachChanti pANDavAn || 17||

gRRidhrAH kAkA baDAH shyenA yAtudhAnAH shalAvRRikAH |
makShikANAM cha sa~NghAtA anugachChanti kauravAn || 18||

dhArtarAShTrasya sainyeShu bherINAM nAsti nisvanaH |
anAhatAH pANDavAnAM nadanti paTahAH kila || 19||

udapAnAshcha nardanti yathA govRRiShabhAstathA |
dhArtarAShTrasya sainyeShu tatparAbhavalakShaNam || 20||

mA.nsashoNitavarShaM cha vRRiShTaM devena mAdhava |
tathA gandharvanagaraM bhAnumantamupasthitam || 21||

saprAkAraM saparikhaM savapraM chArutoraNam || 21||

kRRiShNashcha parighastatra bhAnumAvRRitya tiShThati |
udayAstamaye sandhye vedayAno mahadbhayam || 22||

ekA sRRigvAshate ghoraM tatparAbhavalakShaNam || 22||

kRRiShNagrIvAshcha shakunA lambamAnA bhayAnakAH |
sandhyAmabhimukhA yAnti tatparAbhavalakShaNam || 23||

brAhmaNAnprathamaM dveShTi gurU.nshcha madhusUdana |
bhRRityAnbhaktimatashchApi tatparAbhavalakShaNam || 24||

pUrvA diglohitAkArA shastravarNA cha dakShiNA |
AmapAtrapratIkAshA pashchimA madhusUdana || 25||

pradIptAshcha dishaH sarvA dhArtarAShTrasya mAdhava |
mahadbhayaM vedayanti tasminnutpAtalakShaNe || 26||

sahasrapAdaM prAsAdaM svapnAnte sma yudhiShThiraH |
adhirohanmayA dRRiShTaH saha bhrAtRRibhirachyuta || 27||

shvetoShNIShAshcha dRRishyante sarve te shuklavAsasaH |
AsanAni cha shubhrANi sarveShAmupalakShaye || 28||

tava chApi mayA kRRiShNa svapnAnte rudhirAvilA |
AntreNa pRRithivI dRRiShTA parikShiptA janArdana || 29||

asthisa~nchayamArUDhashchAmitaujA yudhiShThiraH |
suvarNapAtryAM saMhRRiShTo bhuktavAnghRRitapAyasam || 30||

yudhiShThiro mayA dRRiShTo grasamAno vasundharAm |
tvayA dattAmimAM vyaktaM bhokShyate sa vasundharAm || 31||

uchchaM parvatamArUDho bhImakarmA vRRikodaraH |
gadApANirnaravyAghro vIkShanniva mahImimAm || 32||

kShapayiShyati naH sarvAnsa suvyaktaM mahAraNe |
viditaM me hRRiShIkesha yato dharmastato jayaH || 33||

pANDuraM gajamArUDho gANDIvI sa dhana~njayaH |
tvayA sArdhaM hRRiShIkesha shriyA paramayA jvalan || 34||

yUyaM sarvAnvadhiShyadhvaM tatra me nAsti sa.nshayaH |
pArthivAnsamare kRRiShNa duryodhanapurogamAn || 35||

nakulaH sahadevashcha sAtyakishcha mahArathaH |
shuddhakeyUrakaNThatrAH shuklamAlyAmbarAvRRitAH || 36||

adhirUDhA naravyAghrA naravAhanamuttamam |
traya ete mahAmAtrAH pANDurachChatravAsasaH || 37||

shvetoShNIShAshcha dRRishyante traya eva janArdana |
dhArtarAShTrasya sainyeShu tAnvijAnIhi keshava || 38||

ashvatthAmA kRRipashchaiva kRRitavarmA cha sAtvataH |
raktoShNIShAshcha dRRishyante sarve mAdhava pArthivAH || 39||

uShTrayuktaM samArUDhau bhIShmadroNau janArdana |
mayA sArdhaM mahAbAho dhArtarAShTreNa chAbhibho || 40||

agastyashAstAM cha dishaM prayAtAH sma janArdana |
achireNaiva kAlena prApsyAmo yamasAdanam || 41||

ahaM chAnye cha rAjAno yachcha tatkShatramaNDalam |
gANDIvAgniM pravekShyAma iti me nAsti sa.nshayaH || 42||

kRRiShNa uvAcha||

upasthitavinAsheyaM nUnamadya vasundharA |
tathA hi me vachaH karNa nopaiti hRRidayaM tava || 43||

sarveShAM tAta bhUtAnAM vinAshe samupasthite |
anayo nayasa~NkAsho hRRidayAnnApasarpati || 44||

karNa uvAcha||

api tvA kRRiShNa pashyAma jIvanto.asmAnmahAraNAt |
samuttIrNA mahAbAho vIrakShayavinAshanAt || 45||

atha vA sa~NgamaH kRRiShNa svarge no bhavitA dhruvam |
tatredAnIM sameShyAmaH punaH sArdhaM tvayAnagha || 46||

sa~njaya uvAcha||

ityuktvA mAdhavaM karNaH pariShvajya cha pIDitam |
visarjitaH keshavena rathopasthAdavAtarat || 47||

tataH svarathamAsthAya jAmbUnadavibhUShitam |
sahAsmAbhirnivavRRite rAdheyo dInamAnasaH || 48||

tataH shIghrataraM prAyAtkeshavaH sahasAtyakiH |
punaruchchArayanvANIM yAhi yAhIti sArathim || 49||

\hrule

\medskip
                  142
\medskip

vaishampAyana uvAcha||

asiddhAnunaye kRRiShNe kurubhyaH pANDavAngate |
abhigamya pRRithAM kShattA shanaiH shochannivAbravIt || 1||

jAnAsi me jIvaputre bhAvaM nityamanugrahe |
kroshato na cha gRRihNIte vachanaM me suyodhanaH || 2||

upapanno hyasau rAjA chedipA~nchAlakekayaiH |
bhImArjunAbhyAM kRRiShNena yuyudhAnayamairapi || 3||

upaplavye niviShTo.api dharmameva yudhiShThiraH |
kA~NkShate j~nAtisauhArdAdbalavAndurbalo yathA || 4||

rAjA tu dhRRitarAShTro.ayaM vayovRRiddho na shAmyati |
mattaH putramadenaiva vidharme pathi vartate || 5||

jayadrathasya karNasya tathA duHshAsanasya cha |
saubalasya cha durbuddhyA mithobhedaH pravartate || 6||

adharmeNa hi dharmiShThaM hRRitaM vai rAjyamIdRRisham |
yeShAM teShAmayaM dharmaH sAnubandho bhaviShyati || 7||

hriyamANe balAddharme kurubhiH ko na sa~njvaret |
asAmnA keshave yAte samudyokShyanti pANDavAH || 8||

tataH kurUNAmanayo bhavitA vIranAshanaH |
chintayanna labhe nidrAmahaHsu cha nishAsu cha || 9||

shrutvA tu kuntI tadvAkyamarthakAmena bhAShitam |
aniShTanantI duHkhArtA manasA vimamarsha ha || 10||

dhigastvarthaM yatkRRite.ayaM mahA~nj~nAtivadhe kShayaH |
vartsyate suhRRidAM hyeShAM yuddhe.asminvai parAbhavaH || 11||

pANDavAshchedipA~nchAlA yAdavAshcha samAgatAH |
bhAratairyadi yotsyanti kiM nu duHkhamataH param || 12||

pashye doShaM dhruvaM yuddhe tathA yuddhe parAbhavam |
adhanasya mRRitaM shreyo na hi j~nAtikShaye jayaH || 13||

pitAmahaH shAntanava AchAryashcha yudhAM patiH |
karNashcha dhArtarAShTrArthaM vardhayanti bhayaM mama || 14||

nAchAryaH kAmavA~nshiShyairdroNo yudhyeta jAtu chit |
pANDaveShu kathaM hArdaM kuryAnna cha pitAmahaH || 15||

ayaM tveko vRRithAdRRiShTirdhArtarAShTrasya durmateH |
mohAnuvartI satataM pApo dveShTi cha pANDavAn || 16||

mahatyanarthe nirbandhI balavA.nshcha visheShataH |
karNaH sadA pANDavAnAM tanme dahati sAmpratam || 17||

Asha.nse tvadya karNasya mano.ahaM pANDavAnprati |
prasAdayitumAsAdya darshayantI yathAtatham || 18||

toShito bhagavAnyatra durvAsA me varaM dadau |
AhvAnaM devasa.nyuktaM vasantyAH pitRRiveshmani || 19||

sAhamantaHpure rAj~naH kuntibhojapuraskRRitA |
chintayantI bahuvidhaM hRRidayena vidUyatA || 20||

balAbalaM cha mantrANAM brAhmaNasya cha vAgbalam |
strIbhAvAdbAlabhAvAchcha chintayantI punaH punaH || 21||

dhAtryA vishrabdhayA guptA sakhIjanavRRitA tadA |
doShaM pariharantI cha pitushchAritrarakShiNI || 22||

kathaM nu sukRRitaM me syAnnAparAdhavatI katham |
bhaveyamiti sa~nchintya brAhmaNaM taM namasya cha || 23||

kautUhalAttu taM labdhvA bAlishyAdAcharaM tadA |
kanyA satI devamarkamAsAdayamahaM tataH || 24||

yo.asau kAnInagarbho me putravatparivartitaH |
kasmAnna kuryAdvachanaM pathyaM bhrAtRRihitaM tathA || 25||

iti kuntI vinishchitya kAryaM nishchitamuttamam |
kAryArthamabhiniryAya yayau bhAgIrathIM prati || 26||

Atmajasya tatastasya ghRRiNinaH satyasa~NginaH |
ga~NgAtIre pRRithAshRRiNvadupAdhyayananisvanam || 27||

prA~NmukhasyordhvabAhoH sA paryatiShThata pRRiShThataH |
japyAvasAnaM kAryArthaM pratIkShantI tapasvinI || 28||

atiShThatsUryatApArtA karNasyottaravAsasi |
kauravyapatnI vArShNeyI padmamAleva shuShyatI || 29||

A pRRiShThatApAjjaptvA sa parivRRitya yatavrataH |
dRRiShTvA kuntImupAtiShThadabhivAdya kRRitA~njaliH || 30||

yathAnyAyaM mahAtejA mAnI dharmabhRRitAM varaH || 30||

\hrule

\medskip
                  143
\medskip

karNa uvAcha||

rAdheyo.ahamAdhirathiH karNastvAmabhivAdaye |
prAptA kimarthaM bhavatI brUhi kiM karavANi te || 1||

kuntyuvAcha||

kaunteyastvaM na rAdheyo na tavAdhirathaH pitA |
nAsi sUtakule jAtaH karNa tadviddhi me vachaH || 2||

kAnInastvaM mayA jAtaH pUrvajaH kukShiNA dhRRitaH |
kuntibhojasya bhavane pArthastvamasi putraka || 3||

prakAshakarmA tapano yo.ayaM devo virochanaH |
ajIjanattvAM mayyeSha karNa shastrabhRRitAM varam || 4||

kuNDalI baddhakavacho devagarbhaH shriyA vRRitaH |
jAtastvamasi durdharSha mayA putra piturgRRihe || 5||

sa tvaM bhrAtR^InasambuddhvA mohAdyadupasevase |
dhArtarAShTrAnna tadyuktaM tvayi putra visheShataH || 6||

etaddharmaphalaM putra narANAM dharmanishchaye |
yattuShyantyasya pitaro mAtA chApyekadarshinI || 7||

arjunenArjitAM pUrvaM hRRitAM lobhAdasAdhubhiH |
AchChidya dhArtarAShTrebhyo bhu~NkShva yaudhiShThirIM shriyam || 8||

adya pashyantu kuravaH karNArjunasamAgamam |
saubhrAtreNa tadAlakShya saMnamantAmasAdhavaH || 9||

karNArjunau vai bhavatAM yathA rAmajanArdanau |
asAdhyaM kiM nu loke syAdyuvayoH sahitAtmanoH || 10||

karNa shobhiShyase nUnaM pa~nchabhirbhrAtRRibhirvRRitaH |
vedaiH parivRRito brahmA yathA vedA~Ngapa~nchamaiH || 11||

upapanno guNaiH shreShTho jyeShThaH shreShTheShu bandhuShu |
sUtaputreti mA shabdaH pArthastvamasi vIryavAn || 12||

\hrule

\medskip
                  144
\medskip

vaishampAyana uvAcha||

tataH sUryAnnishcharitAM karNaH shushrAva bhAratIm |
duratyayAM praNayinIM pitRRivadbhAskareritAm || 1||

satyamAha pRRithA vAkyaM karNa mAtRRivachaH kuru |
shreyaste syAnnaravyAghra sarvamAcharatastathA || 2||

evamuktasya mAtrA cha svayaM pitrA cha bhAnunA |
chachAla naiva karNasya matiH satyadhRRitestadA || 3||

karNa uvAcha||

na te na shraddadhe vAkyaM kShatriye bhAShitaM tvayA |
dharmadvAraM mamaitatsyAnniyogakaraNaM tava || 4||

akaronmayi yatpApaM bhavatI sumahAtyayam |
avakIrNo.asmi te tena tadyashaHkIrtinAshanam || 5||

ahaM cha kShatriyo jAto na prAptaH kShatrasatkriyAm |
tvatkRRite kiM nu pApIyaH shatruH kuryAnmamAhitam || 6||

kriyAkAle tvanukroshamakRRitvA tvamimaM mama |
hInasa.nskArasamayamadya mAM samachUchudaH || 7||

na vai mama hitaM pUrvaM mAtRRivachcheShTitaM tvayA |
sA mAM sambodhayasyadya kevalAtmahitaiShiNI || 8||

kRRiShNena sahitAtko vai na vyatheta dhana~njayAt |
ko.adya bhItaM na mAM vidyAtpArthAnAM samitiM gatam || 9||

abhrAtA viditaH pUrvaM yuddhakAle prakAshitaH |
pANDavAnyadi gachChAmi kiM mAM kShatraM vadiShyati || 10||

sarvakAmaiH sa.nvibhaktaH pUjitashcha sadA bhRRisham |
ahaM vai dhArtarAShTrANAM kuryAM tadaphalaM katham || 11||

upanahya parairvairaM ye mAM nityamupAsate |
namaskurvanti cha sadA vasavo vAsavaM yathA || 12||

mama prANena ye shatrU~nshaktAH pratisamAsitum |
manyante.adya kathaM teShAmahaM bhindyAM manoratham || 13||

mayA plavena sa~NgrAmaM titIrShanti duratyayam |
apAre pArakAmA ye tyajeyaM tAnahaM katham || 14||

ayaM hi kAlaH samprApto dhArtarAShTropajIvinAm |
nirveShTavyaM mayA tatra prANAnaparirakShatA || 15||

kRRitArthAH subhRRitA ye hi kRRityakAla upasthite |
anavekShya kRRitaM pApA vikurvantyanavasthitAH || 16||

rAjakilbiShiNAM teShAM bhartRRipiNDApahAriNAm |
naivAyaM na paro loko vidyate pApakarmaNAm || 17||

dhRRitarAShTrasya putrANAmarthe yotsyAmi te sutaiH |
balaM cha shaktiM chAsthAya na vai tvayyanRRitaM vade || 18||

AnRRisha.nsyamatho vRRittaM rakShansatpuruShochitam |
ato.arthakaramapyetanna karomyadya te vachaH || 19||

na tu te.ayaM samArambho mayi mogho bhaviShyati |
vadhyAnviShahyAnsa~NgrAme na haniShyAmi te sutAn || 20||

yudhiShThiraM cha bhImaM cha yamau chaivArjunAdRRite || 20||

arjunena samaM yuddhaM mama yaudhiShThire bale |
arjunaM hi nihatyAjau samprAptaM syAtphalaM mayA || 21||

yashasA chApi yujyeyaM nihataH savyasAchinA || 21||

na te jAtu nashiShyanti putrAH pa~ncha yashasvini |
nirarjunAH sakarNA vA sArjunA vA hate mayi || 22||

vaishampAyana uvAcha||

iti karNavachaH shrutvA kuntI duHkhAtpravepatI |
uvAcha putramAshliShya karNaM dhairyAdakampitam || 23||

evaM vai bhAvyametena kShayaM yAsyanti kauravAH |
yathA tvaM bhAShase karNa daivaM tu balavattaram || 24||

tvayA chaturNAM bhrAtR^INAmabhayaM shatrukarshana |
dattaM tatpratijAnIhi sa~Ngarapratimochanam || 25||

anAmayaM svasti cheti pRRithAtho karNamabravIt |
tAM karNo.abhyavadatprItastatastau jagmatuH pRRithak || 26||

\hrule

\medskip
              abhiniryANaparva
                  145
\medskip

vaishampAyana uvAcha||

Agamya hAstinapurAdupaplavyamari.ndamaH |
pANDavAnAM yathAvRRittaM keshavaH sarvamuktavAn || 1||

sambhAShya suchiraM kAlaM mantrayitvA punaH punaH |
svamevAvasathaM shaurirvishrAmArthaM jagAma ha || 2||

visRRijya sarvAnnRRipatInvirATapramukhA.nstadA |
pANDavA bhrAtaraH pa~ncha bhAnAvasta~Ngate sati || 3||

sandhyAmupAsya dhyAyantastameva gatamAnasAH |
AnAyya kRRiShNaM dAshArhaM punarmantramamantrayan || 4||

yudhiShThira uvAcha||

tvayA nAgapuraM gatvA sabhAyAM dhRRitarAShTrajaH |
kimuktaH puNDarIkAkSha tannaH sha.nsitumarhasi || 5||

vAsudeva uvAcha||

mayA nAgapuraM gatvA sabhAyAM dhRRitarAShTrajaH |
tathyaM pathyaM hitaM chokto na cha gRRihNAti durmatiH || 6||

yudhiShThira uvAcha||

tasminnutpathamApanne kuruvRRiddhaH pitAmahaH |
kimuktavAnhRRiShIkesha duryodhanamamarShaNam || 7||

AchAryo vA mahAbAho bhAradvAjaH kimabravIt || 7||

pitA yavIyAnasmAkaM kShattA dharmabhRRitAM varaH |
putrashokAbhisantaptaH kimAha dhRRitarAShTrajam || 8||

kiM cha sarve nRRipatayaH sabhAyAM ye samAsate |
uktavanto yathAtattvaM tadbrUhi tvaM janArdana || 9||

uktavAnhi bhavAnsarvaM vachanaM kurumukhyayoH |
kAmalobhAbhibhUtasya mandasya prAj~namAninaH || 10||

apriyaM hRRidaye mahyaM tanna tiShThati keshava |
teShAM vAkyAni govinda shrotumichChAmyahaM vibho || 11||

yathA cha nAbhipadyeta kAlastAta tathA kuru |
bhavAnhi no gatiH kRRiShNa bhavAnnAtho bhavAnguruH || 12||

vAsudeva uvAcha||

shRRiNu rAjanyathA vAkyamukto rAjA suyodhanaH |
madhye kurUNAM rAjendra sabhAyAM tannibodha me || 13||

mayA vai shrAvite vAkye jahAsa dhRRitarAShTrajaH |
atha bhIShmaH susa~Nkruddha idaM vachanamabravIt || 14||

duryodhana nibodhedaM kulArthe yadbravImi te |
tachChrutvA rAjashArdUla svakulasya hitaM kuru || 15||

mama tAta pitA rAja~nshantanurlokavishrutaH |
tasyAhameka evAsaM putraH putravatAM varaH || 16||

tasya buddhiH samutpannA dvitIyaH syAtkathaM sutaH |
ekaputramaputraM vai pravadanti manIShiNaH || 17||

na chochChedaM kulaM yAyAdvistIryeta kathaM yashaH |
tasyAhamIpsitaM buddhvA kAlIM mAtaramAvaham || 18||

pratij~nAM duShkarAM kRRitvA piturarthe kulasya cha |
arAjA chordhvaretAshcha yathA suviditaM tava || 19||

pratIto nivasAmyeSha pratij~nAmanupAlayan || 19||

tasyAM jaj~ne mahAbAhuH shrImAnkurukulodvahaH |
vichitravIryo dharmAtmA kanIyAnmama pArthivaH || 20||

svaryAte.ahaM pitari taM svarAjye saMnyaveshayam |
vichitravIryaM rAjAnaM bhRRityo bhUtvA hyadhashcharaH || 21||

tasyAhaM sadRRishAndArAnrAjendra samudAvaham |
jitvA pArthivasa~NghAtamapi te bahushaH shrutam || 22||

tato rAmeNa samare dvandvayuddhamupAgamam |
sa hi rAmabhayAdebhirnAgarairvipravAsitaH || 23||

dAreShvatiprasaktashcha yakShmANaM samapadyata || 23||

yadA tvarAjake rAShTre na vavarSha sureshvaraH |
tadAbhyadhAvanmAmeva prajAH kShudbhayapIDitAH || 24||

prajA UchuH||

upakShINAH prajAH sarvA rAjA bhava bhavAya naH |
Itayo nuda bhadraM te shantanoH kulavardhana || 25||

pIDyante te prajAH sarvA vyAdhibhirbhRRishadAruNaiH |
alpAvashiShTA gA~Ngeya tAH paritrAtumarhasi || 26||

vyAdhInpraNudya vIra tvaM prajA dharmeNa pAlaya |
tvayi jIvati mA rAShTraM vinAshamupagachChatu || 27||

bhIShma uvAcha||

prajAnAM kroshatInAM vai naivAkShubhyata me manaH |
pratij~nAM rakShamANasya sadvRRittaM smaratastathA || 28||

tataH paurA mahArAja mAtA kAlI cha me shubhA |
bhRRityAH purohitAchAryA brAhmaNAshcha bahushrutAH || 29||

mAmUchurbhRRishasantaptA bhava rAjeti santatam || 29||

pratIparakShitaM rAShTraM tvAM prApya vinashiShyati |
sa tvamasmaddhitArthaM vai rAjA bhava mahAmate || 30||

ityuktaH prA~njalirbhUtvA duHkhito bhRRishamAturaH |
tebhyo nyavedayaM putra pratij~nAM pitRRigauravAt || 31||

UrdhvaretA hyarAjA cha kulasyArthe punaH punaH || 31||

tato.ahaM prA~njalirbhUtvA mAtaraM samprasAdayam |
nAmba shantanunA jAtaH kauravaM va.nshamudvahan || 32||

pratij~nAM vitathAM kuryAmiti rAjanpunaH punaH || 32||

visheShatastvadarthaM cha dhuri mA mAM niyojaya |
ahaM preShyashcha dAsashcha tavAmba sutavatsale || 33||

evaM tAmanunIyAhaM mAtaraM janameva cha |
ayAchaM bhrAtRRidAreShu tadA vyAsaM mahAmunim || 34||

saha mAtrA mahArAja prasAdya tamRRiShiM tadA |
apatyArthamayAchaM vai prasAdaM kRRitavA.nshcha saH || 35||

trInsa putrAnajanayattadA bharatasattama || 35||

andhaH karaNahIneti na vai rAjA pitA tava |
rAjA tu pANDurabhavanmahAtmA lokavishrutaH || 36||

sa rAjA tasya te putrAH piturdAyAdyahAriNaH |
mA tAta kalahaM kArShI rAjyasyArdhaM pradIyatAm || 37||

mayi jIvati rAjyaM kaH samprashAsetpumAniha |
mAvama.nsthA vacho mahyaM shamamichChAmi vaH sadA || 38||

na visheSho.asti me putra tvayi teShu cha pArthiva |
matametatpitustubhyaM gAndhAryA vidurasya cha || 39||

shrotavyaM yadi vRRiddhAnAM mAtisha~NkIrvacho mama |
nAshayiShyasi mA sarvamAtmAnaM pRRithivIM tathA || 40||

\hrule

\medskip
                  146
\medskip

vAsudeva uvAcha||

bhIShmeNokte tato droNo duryodhanamabhAShata |
madhye nRRipANAM bhadraM te vachanaM vachanakShamaH || 1||

prAtIpaH shantanustAta kulasyArthe yathotthitaH |
tathA devavrato bhIShmaH kulasyArthe sthito.abhavat || 2||

tataH pANDurnarapatiH satyasandho jitendriyaH |
rAjA kurUNAM dharmAtmA suvrataH susamAhitaH || 3||

jyeShThAya rAjyamadadAddhRRitarAShTrAya dhImate |
yavIyasastathA kShattuH kuruva.nshavivardhanaH || 4||

tataH siMhAsane rAjansthApayitvainamachyutam |
vanaM jagAma kauravyo bhAryAbhyAM sahito.anagha || 5||

nIchaiH sthitvA tu vidura upAste sma vinItavat |
preShyavatpuruShavyAghro vAlavyajanamutkShipan || 6||

tataH sarvAH prajAstAta dhRRitarAShTraM janeshvaram |
anvapadyanta vidhivadyathA pANDuM narAdhipam || 7||

visRRijya dhRRitarAShTrAya rAjyaM sa vidurAya cha |
chachAra pRRithivIM pANDuH sarvAM parapura~njayaH || 8||

koshasa~njanane dAne bhRRityAnAM chAnvavekShaNe |
bharaNe chaiva sarvasya viduraH satyasa~NgaraH || 9||

sandhivigrahasa.nyukto rAj~naH sa.nvAhanakriyAH |
avaikShata mahAtejA bhIShmaH parapura~njayaH || 10||

siMhAsanastho nRRipatirdhRRitarAShTro mahAbalaH |
anvAsyamAnaH satataM vidureNa mahAtmanA || 11||

kathaM tasya kule jAtaH kulabhedaM vyavasyasi |
sambhUya bhrAtRRibhiH sArdhaM bhu~NkShva bhogA~njanAdhipa || 12||

bravImyahaM na kArpaNyAnnArthahetoH katha~nchana |
bhIShmeNa dattamashnAmi na tvayA rAjasattama || 13||

nAhaM tvatto.abhikA~NkShiShye vRRittyupAyaM janAdhipa |
yato bhIShmastato droNo yadbhIShmastvAha tatkuru || 14||

dIyatAM pANDuputrebhyo rAjyArdhamarikarshana |
samamAchAryakaM tAta tava teShAM cha me sadA || 15||

ashvatthAmA yathA mahyaM tathA shvetahayo mama |
bahunA kiM pralApena yato dharmastato jayaH || 16||

evamukte mahArAja droNenAmitatejasA |
vyAjahAra tato vAkyaM viduraH satyasa~NgaraH || 17||

piturvadanamanvIkShya parivRRitya cha dharmavit || 17||

devavrata nibodhedaM vachanaM mama bhAShataH |
pranaShTaH kauravo va.nshastvayAyaM punaruddhRRitaH || 18||

tanme vilapamAnasya vachanaM samupekShase |
ko.ayaM duryodhano nAma kule.asminkulapA.nsanaH || 19||

yasya lobhAbhibhUtasya matiM samanuvartase |
anAryasyAkRRitaj~nasya lobhopahatachetasaH || 20||

atikrAmati yaH shAstraM piturdharmArthadarshinaH || 20||

ete nashyanti kuravo duryodhanakRRitena vai |
yathA te na praNashyeyurmahArAja tathA kuru || 21||

mAM chaiva dhRRitarAShTraM cha pUrvameva mahAdyute |
chitrakAra ivAlekhyaM kRRitvA mA sma vinAshaya || 22||

prajApatiH prajAH sRRiShTvA yathA saMharate tathA || 22||

nopekShasva mahAbAho pashyamAnaH kulakShayam |
atha te.adya matirnaShTA vinAshe pratyupasthite || 23||

vanaM gachCha mayA sArdhaM dhRRitarAShTreNa chaiva ha || 23||

baddhvA vA nikRRitipraj~naM dhArtarAShTraM sudurmatim |
sAdhvidaM rAjyamadyAstu pANDavairabhirakShitam || 24||

prasIda rAjashArdUla vinAsho dRRishyate mahAn |
pANDavAnAM kurUNAM cha rAj~nAM chAmitatejasAm || 25||

virarAmaivamuktvA tu viduro dInamAnasaH |
pradhyAyamAnaH sa tadA niHshvasa.nshcha punaH punaH || 26||

tato.atha rAj~naH subalasya putrI  dharmArthayuktaM kulanAshabhItA |
duryodhanaM pApamatiM nRRisha.nsaM  rAj~nAM samakShaM sutamAha kopAt || 27||

ye pArthivA rAjasabhAM praviShTA  brahmarShayo ye cha sabhAsado.anye |
shRRiNvantu vakShyAmi tavAparAdhaM  pApasya sAmAtyaparichChadasya || 28||

rAjyaM kurUNAmanupUrvabhogyaM  kramAgato naH kuladharma eShaH |
tvaM pApabuddhe.atinRRisha.nsakarma nrAjyaM kurUNAmanayAdviha.nsi || 29||

rAjye sthito dhRRitarAShTro manIShI  tasyAnujo viduro dIrghadarshI |
etAvatikramya kathaM nRRipatvaM  duryodhana prArthayase.adya mohAt || 30||

rAjA cha kShattA cha mahAnubhAvau  bhIShme sthite paravantau bhavetAm |
ayaM tu dharmaj~natayA mahAtmA  na rAjyakAmo nRRivaro nadIjaH || 31||

rAjyaM tu pANDoridamapradhRRiShyaM  tasyAdya putrAH prabhavanti nAnye |
rAjyaM tadetannikhilaM pANDavAnAM  paitAmahaM putrapautrAnugAmi || 32||

yadvai brUte kurumukhyo mahAtmA  devavrataH satyasandho manIShI |
sarvaM tadasmAbhirahatya dharmaM  grAhyaM svadharmaM paripAlayadbhiH || 33||

anuj~nayA chAtha mahAvratasya  brUyAnnRRipo yadvidurastathaiva |
kAryaM bhavettatsuhRRidbhirniyujya  dharmaM puraskRRitya sudIrghakAlam || 34||

nyAyAgataM rAjyamidaM kurUNAM  yudhiShThiraH shAstu vai dharmaputraH |
prachodito dhRRitarAShTreNa rAj~nA  puraskRRitaH shAntanavena chaiva || 35||

\hrule

\medskip
                  147
\medskip

vAsudeva uvAcha||

evamukte tu gAndhAryA dhRRitarAShTro janeshvaraH |
duryodhanamuvAchedaM nRRipamadhye janAdhipa || 1||

duryodhana nibodhedaM yattvAM vakShyAmi putraka |
tathA tatkuru bhadraM te yadyasti pitRRigauravam || 2||

somaH prajApatiH pUrvaM kurUNAM va.nshavardhanaH |
somAdbabhUva ShaShTho vai yayAtirnahuShAtmajaH || 3||

tasya putrA babhUvushcha pa~ncha rAjarShisattamAH |
teShAM yadurmahAtejA jyeShThaH samabhavatprabhuH || 4||

pUruryavIyA.nshcha tato yo.asmAkaM va.nshavardhanaH |
sharmiShThAyAH samprasUto duhiturvRRiShaparvaNaH || 5||

yadushcha bharatashreShTha devayAnyAH suto.abhavat |
dauhitrastAta shukrasya kAvyasyAmitatejasaH || 6||

yAdavAnAM kulakaro balavAnvIryasaMmataH |
avamene sa tu kShatraM darpapUrNaH sumandadhIH || 7||

na chAtiShThatpituH shAstre baladarpavimohitaH |
avamene cha pitaraM bhrAtR^I.nshchApyaparAjitaH || 8||

pRRithivyAM chaturantAyAM yadurevAbhavadbalI |
vashe kRRitvA sa nRRipatInavasannAgasAhvaye || 9||

taM pitA paramakruddho yayAtirnahuShAtmajaH |
shashApa putraM gAndhAre rAjyAchcha vyaparopayat || 10||

ya chainamanvavartanta bhrAtaro baladarpitam |
shashApa tAnapi kruddho yayAtistanayAnatha || 11||

yavIyA.nsaM tataH pUruM putraM svavashavartinam |
rAjye niveshayAmAsa vidheyaM nRRipasattamaH || 12||

evaM jyeShTho.apyathotsikto na rAjyamabhijAyate |
yavIyA.nso.abhijAyante rAjyaM vRRiddhopasevayA || 13||

tathaiva sarvadharmaj~naH piturmama pitAmahaH |
pratIpaH pRRithivIpAlastriShu lokeShu vishrutaH || 14||

tasya pArthivasiMhasya rAjyaM dharmeNa shAsataH |
trayaH prajaj~nire putrA devakalpA yashasvinaH || 15||

devApirabhavajjyeShTho bAhlIkastadanantaram |
tRRitIyaH shantanustAta dhRRitimAnme pitAmahaH || 16||

devApistu mahAtejAstvagdoShI rAjasattamaH |
dhArmikaH satyavAdI cha pituH shushrUShaNe rataH || 17||

paurajAnapadAnAM cha saMmataH sAdhusatkRRitaH |
sarveShAM bAlavRRiddhAnAM devApirhRRidaya~NgamaH || 18||

prAj~nashcha satyasandhashcha sarvabhUtahite rataH |
vartamAnaH pituH shAstre brAhmaNAnAM tathaiva cha || 19||

bAhlIkasya priyo bhrAtA shantanoshcha mahAtmanaH |
saubhrAtraM cha paraM teShAM sahitAnAM mahAtmanAm || 20||

atha kAlasya paryAye vRRiddho nRRipatisattamaH |
sambhArAnabhiShekArthaM kArayAmAsa shAstrataH || 21||

ma~NgalAni cha sarvANi kArayAmAsa chAbhibhUH || 21||

taM brAhmaNAshcha vRRiddhAshcha paurajAnapadaiH saha |
sarve nivArayAmAsurdevAperabhiShechanam || 22||

sa tachChrutvA tu nRRipatirabhiShekanivAraNam |
ashrukaNTho.abhavadrAjA paryashochata chAtmajam || 23||

evaM vadAnyo dharmaj~naH satyasandhashcha so.abhavat |
priyaH prajAnAmapi sa.nstvagdoSheNa pradUShitaH || 24||

hInA~NgaM pRRithivIpAlaM nAbhinandanti devatAH |
iti kRRitvA nRRipashreShThaM pratyaShedhandvijarShabhAH || 25||

tataH pravyathitAtmAsau putrashokasamanvitaH |
mamAra taM mRRitaM dRRiShTvA devApiH sa.nshrito vanam || 26||

bAhlIko mAtulakule tyaktvA rAjyaM vyavasthitaH |
pitRRibhrAtR^Inparityajya prAptavAnpuramRRiddhimat || 27||

bAhlIkena tvanuj~nAtaH shantanurlokavishrutaH |
pitaryuparate rAjanrAjA rAjyamakArayat || 28||

tathaivAhaM matimatA parichintyeha pANDunA |
jyeShThaH prabhra.nshito rAjyAddhInA~Nga iti bhArata || 29||

pANDustu rAjyaM samprAptaH kanIyAnapi sannRRipaH |
vinAshe tasya putrANAmidaM rAjyamari.ndama || 30||

mayyabhAgini rAjyAya kathaM tvaM rAjyamichChasi || 30||

yudhiShThiro rAjaputro mahAtmA  nyAyAgataM rAjyamidaM cha tasya |
sa kauravasyAsya janasya bhartA  prashAsitA chaiva mahAnubhAvaH || 31||

sa satyasandhaH satatApramattaH  shAstre sthito bandhujanasya sAdhuH |
priyaH prajAnAM suhRRidAnukampI  jitendriyaH sAdhujanasya bhartA || 32||

kShamA titikShA dama ArjavaM cha  satyavratatvaM shrutamapramAdaH |
bhUtAnukampA hyanushAsanaM cha  yudhiShThire rAjaguNAH samastAH || 33||

arAjaputrastvamanAryavRRitto  lubdhastathA bandhuShu pApabuddhiH |
kramAgataM rAjyamidaM pareShAM  hartuM kathaM shakShyasi durvinItaH || 34||

prayachCha rAjyArdhamapetamohaH  savAhanaM tvaM saparichChadaM cha |
tato.avasheShaM tava jIvitasya  sahAnujasyaiva bhavennarendra || 35||

\hrule

\medskip
                  148
\medskip

vAsudeva uvAcha||

evamukte tu bhIShmeNa droNena vidureNa cha |
gAndhAryA dhRRitarAShTreNa na cha mando.anvabudhyata || 1||

avadhUyotthitaH kruddho roShAtsa.nraktalochanaH |
anvadravanta taM pashchAdrAjAnastyaktajIvitAH || 2||

aj~nApayachcha rAj~nastAnpArthivAnduShTachetasaH |
prayAdhvaM vai kurukShetraM puShyo.adyeti punaH punaH || 3||

tataste pRRithivIpAlAH prayayuH sahasainikAH |
bhIShmaM senApatiM kRRitvA saMhRRiShTAH kAlachoditAH || 4||

akShauhiNyo dashaikA cha pArthivAnAM samAgatAH |
tAsAM pramukhato bhIShmastAlaketurvyarochata || 5||

yadatra yuktaM prAptaM cha tadvidhatsva vishAM pate || 5||

uktaM bhIShmeNa yadvAkyaM droNena vidureNa cha |
gAndhAryA dhRRitarAShTreNa samakShaM mama bhArata || 6||

etatte kathitaM rAjanyadvRRittaM kurusa.nsadi || 6||

sAma Adau prayuktaM me rAjansaubhrAtramichChatA |
abhedAtkuruva.nshasya prajAnAM cha vivRRiddhaye || 7||

punarbhedashcha me yukto yadA sAma na gRRihyate |
karmAnukIrtanaM chaiva devamAnuShasaMhitam || 8||

yadA nAdriyate vAkyaM sAmapUrvaM suyodhanaH |
tadA mayA samAnIya bheditAH sarvapArthivAH || 9||

adbhutAni cha ghorANi dAruNAni cha bhArata |
amAnuShANi karmANi darshitAni cha me vibho || 10||

bhartsayitvA tu rAj~nastA.nstRRiNIkRRitya suyodhanam |
rAdheyaM bhIShayitvA cha saubalaM cha punaH punaH || 11||

nyUnatAM dhArtarAShTrANAM nindAM chaiva punaH punaH |
bhedayitvA nRRipAnsarvAnvAgbhirmantreNa chAsakRRit || 12||

punaH sAmAbhisa.nyuktaM sampradAnamathAbruvam |
abhedAtkuruva.nshasya kAryayogAttathaiva cha || 13||

te bAlA dhRRitarAShTrasya bhIShmasya vidurasya cha |
tiShTheyuH pANDavAH sarve hitvA mAnamadhashcharAH || 14||

prayachChantu cha te rAjyamanIshAste bhavantu cha |
yathAha rAjA gA~Ngeyo vidurashcha tathAstu tat || 15||

sarvaM bhavatu te rAjyaM pa~ncha grAmAnvisarjaya |
avashyaM bharaNIyA hi pituste rAjasattama || 16||

evamuktastu duShTAtmA naiva bhAvaM vyamu~nchata |
daNDaM chaturthaM pashyAmi teShu pApeShu nAnyathA || 17||

niryAtAshcha vinAshAya kurukShetraM narAdhipAH |
etatte kathitaM sarvaM yadvRRittaM kurusa.nsadi || 18||

na te rAjyaM prayachChanti vinA yuddhena pANDava |
vinAshahetavaH sarve pratyupasthitamRRityavaH || 19||

\hrule

\medskip
                  149
\medskip

vaishampAyana uvAcha||

janArdanavachaH shrutvA dharmarAjo yudhiShThiraH |
bhrAtR^InuvAcha dharmAtmA samakShaM keshavasya ha || 1||

shrutaM bhavadbhiryadvRRittaM sabhAyAM kurusa.nsadi |
keshavasyApi yadvAkyaM tatsarvamavadhAritam || 2||

tasmAtsenAvibhAgaM me kurudhvaM narasattamAH |
akShauhiNyastu saptaitAH sametA vijayAya vai || 3||

tAsAM me patayaH sapta vikhyAtAstAnnibodhata |
drupadashcha virATashcha dhRRiShTadyumnashikhaNDinau || 4||

sAtyakishchekitAnashcha bhImasenashcha vIryavAn |
ete senApraNetAro vIrAH sarve tanutyajaH || 5||

sarve vedavidaH shUrAH sarve sucharitavratAH |
hrImanto nItimantashcha sarve yuddhavishAradAH || 6||

iShvastrakushalAshchaiva tathA sarvAstrayodhinaH || 6||

saptAnAmapi yo netA senAnAM pravibhAgavit |
yaH saheta raNe bhIShmaM sharArchiHpAvakopamam || 7||

tvaM tAvatsahadevAtra prabrUhi kurunandana |
svamataM puruShavyAghra ko naH senApatiH kShamaH || 8||

sahadeva uvAcha||

sa.nyukta ekaduHkhashcha vIryavA.nshcha mahIpatiH |
yaM samAshritya dharmaj~naM svama.nshamanuyu~njmahe || 9||

matsyo virATo balavAnkRRitAstro yuddhadurmadaH |
prasahiShyati sa~NgrAme bhIShmaM tA.nshcha mahArathAn || 10||

vaishampAyana uvAcha||

tathokte sahadevena vAkye vAkyavishAradaH |
nakulo.anantaraM tasmAdidaM vachanamAdade || 11||

vayasA shAstrato dhairyAtkulenAbhijanena cha |
hrImAnkulAnvitaH shrImAnsarvashAstravishAradaH || 12||

veda chAstraM bharadvAjAddurdharShaH satyasa~NgaraH |
yo nityaM spardhate droNaM bhIShmaM chaiva mahAbalam || 13||

shlAghyaH pArthivasa~Nghasya pramukhe vAhinIpatiH |
putrapautraiH parivRRitaH shatashAkha iva drumaH || 14||

yastatApa tapo ghoraM sadAraH pRRithivIpatiH |
roShAddroNavinAshAya vIraH samitishobhanaH || 15||

pitevAsmAnsamAdhatte yaH sadA pArthivarShabhaH |
shvashuro drupado.asmAkaM senAmagre prakarShatu || 16||

sa droNabhIShmAvAyAntau sahediti matirmama |
sa hi divyAstravidrAjA sakhA chA~Ngiraso nRRipaH || 17||

mAdrIsutAbhyAmukte tu svamate kurunandanaH |
vAsavirvAsavasamaH savyasAchyabravIdvachaH || 18||

yo.ayaM tapaHprabhAvena RRiShisantoShaNena cha |
divyaH puruSha utpanno jvAlAvarNo mahAbalaH || 19||

dhanuShmAnkavachI khaDgI rathamAruhya da.nshitaH |
divyairhayavarairyuktamagnikuNDAtsamutthitaH || 20||

garjanniva mahAmegho rathaghoSheNa vIryavAn |
siMhasaMhanano vIraH siMhavikrAntavikramaH || 21||

siMhorasko mahAbAhuH siMhavakShA mahAbalaH |
siMhapragarjano vIraH siMhaskandho mahAdyutiH || 22||

subhrUH sudaMShTraH suhanuH subAhuH sumukho.akRRishaH |
sujatruH suvishAlAkShaH supAdaH supratiShThitaH || 23||

abhedyaH sarvashastrANAM prabhinna iva vAraNaH |
jaj~ne droNavinAshAya satyavAdI jitendriyaH || 24||

dhRRiShTadyumnamahaM manye sahedbhIShmasya sAyakAn |
vajrAshanisamasparshAndIptAsyAnuragAniva || 25||

yamadUtasamAnvege nipAte pAvakopamAn |
rAmeNAjau viShahitAnvajraniShpeShadAruNAn || 26||

puruShaM taM na pashyAmi yaH saheta mahAvratam |
dhRRiShTadyumnamRRite rAjanniti me dhIyate matiH || 27||

kShiprahastashchitrayodhI mataH senApatirmama |
abhedyakavachaH shrImAnmAta~Nga iva yUthapaH || 28||

bhIma uvAcha||

vadhArthaM yaH samutpannaH shikhaNDI drupadAtmajaH |
vadanti siddhA rAjendra RRiShayashcha samAgatAH || 29||

yasya sa~NgrAmamadhyeShu divyamastraM vikurvataH |
rUpaM drakShyanti puruShA rAmasyeva mahAtmanaH || 30||

na taM yuddheShu pashyAmi yo vibhindyAchChikhaNDinam |
shastreNa samare rAjansaMnaddhaM syandane sthitam || 31||

dvairathe viShahennAnyo bhIShmaM rAjanmahAvratam |
shikhaNDinamRRite vIraM sa me senApatirmataH || 32||

yudhiShThira uvAcha||

sarvasya jagatastAta sArAsAraM balAbalam |
sarvaM jAnAti dharmAtmA gatameShyachcha keshavaH || 33||

yamAha kRRiShNo dAshArhaH so.astu no vAhinIpatiH |
kRRitAstro hyakRRitAstro vA vRRiddho vA yadi vA yuvA || 34||

eSha no vijaye mUlameSha tAta viparyaye |
atra prANAshcha rAjyaM cha bhAvAbhAvau sukhAsukhe || 35||

eSha dhAtA vidhAtA cha siddhiratra pratiShThitA |
yamAha kRRiShNo dAshArhaH sa naH senApatiH kShamaH || 36||

bravItu vadatAM shreShTho nishA samativartate || 36||

tataH senApatiM kRRitvA kRRiShNasya vashavartinam |
rAtrisheShe vyatikrAnte prayAsyAmo raNAjiram || 37||

adhivAsitashastrAshcha kRRitakautukama~NgalAH || 37||

vaishampAyana uvAcha||

tasya tadvachanaM shrutvA dharmarAjasya dhImataH |
abravItpuNDarIkAkSho dhana~njayamavekShya ha || 38||

mamApyete mahArAja bhavadbhirya udAhRRitAH |
netArastava senAyAH shUrA vikrAntayodhinaH || 39||

sarva ete samarthA hi tava shatrUnpramarditum || 39||

indrasyApi bhayaM hyete janayeyurmahAhave |
kiM punardhArtarAShTrANAM lubdhAnAM pApachetasAm || 40||

mayApi hi mahAbAho tvatpriyArthamari.ndama |
kRRito yatno mahA.nstatra shamaH syAditi bhArata || 41||

dharmasya gatamAnRRiNyaM na sma vAchyA vivakShatAm || 41||

kRRitArthaM manyate bAlaH so.a.atmAnamavichakShaNaH |
dhArtarAShTro balasthaM cha manyate.a.atmAnamAturaH || 42||

yujyatAM vAhinI sAdhu vadhasAdhyA hi te matAH |
na dhArtarAShTrAH shakShyanti sthAtuM dRRiShTvA dhana~njayam || 43||

bhImasenaM cha sa~NkruddhaM yamau chApi yamopamau |
yuyudhAnadvitIyaM cha dhRRiShTadyumnamamarShaNam || 44||

abhimanyuM draupadeyAnvirATadrupadAvapi |
akShauhiNIpatI.nshchAnyAnnarendrAndRRiDhavikramAn || 45||

sAravadbalamasmAkaM duShpradharShaM durAsadam |
dhArtarAShTrabalaM sa~Nkhye vadhiShyati na sa.nshayaH || 46||

evamukte tu kRRiShNena samprahRRiShyannarottamAH |
teShAM prahRRiShTamanasAM nAdaH samabhavanmahAn || 47||

yoga ityatha sainyAnAM tvaratAM sampradhAvatAm |
hayavAraNashabdashcha nemighoShashcha sarvashaH || 48||

sha~NkhadundubhinirghoShastumulaH sarvato.abhavat || 48||

prayAsyatAM pANDavAnAM sasainyAnAM samantataH |
ga~Ngeva pUrNA durdharShA samadRRishyata vAhinI || 49||

agrAnIke bhImaseno mAdrIputrau cha da.nshitau |
saubhadro draupadeyAshcha dhRRiShTadyumnashcha pArShataH || 50||

prabhadrakAshcha pA~nchAlA bhImasenamukhA yayuH || 50||

tataH shabdaH samabhavatsamudrasyeva parvaNi |
hRRiShTAnAM samprayAtAnAM ghoSho divamivAspRRishat || 51||

prahRRiShTA da.nshitA yodhAH parAnIkavidAraNAH |
teShAM madhye yayau rAjA kuntIputro yudhiShThiraH || 52||

shakaTApaNaveshAshcha yAnayugyaM cha sarvashaH |
koshayantrAyudhaM chaiva ye cha vaidyAshchikitsakAH || 53||

phalgu yachcha balaM ki~nchittathaiva kRRishadurbalam |
tatsa~NgRRihya yayau rAjA ye chApi parichArakAH || 54||

upaplavye tu pA~nchAlI draupadI satyavAdinI |
saha strIbhirnivavRRite dAsIdAsasamAvRRitA || 55||

kRRitvA mUlapratIkArAngulmaiH sthAvaraja~NgamaiH |
skandhAvAreNa mahatA prayayuH pANDunandanAH || 56||

dadato gAM hiraNyaM cha brAhmaNairabhisa.nvRRitAH |
stUyamAnA yayU rAjanrathairmaNivibhUShitaiH || 57||

kekayA dhRRiShTaketushcha putraH kAshyasya chAbhibhUH |
shreNimAnvasudAnashcha shikhaNDI chAparAjitaH || 58||

hRRiShTAstuShTAH kavachinaH sashastrAH samala~NkRRitAH |
rAjAnamanvayuH sarve parivArya yudhiShThiram || 59||

jaghanArdhe virATashcha yaj~nasenashcha somakiH |
sudharmA kuntibhojashcha dhRRiShTadyumnasya chAtmajAH || 60||

rathAyutAni chatvAri hayAH pa~nchaguNAstataH |
pattisainyaM dashaguNaM sAdinAmayutAni ShaT || 61||

anAdhRRiShTishchekitAnashchedirAjo.atha sAtyakiH |
parivArya yayuH sarve vAsudevadhana~njayau || 62||

AsAdya tu kurukShetraM vyUDhAnIkAH prahAriNaH |
pANDavAH samadRRishyanta nardanto vRRiShabhA iva || 63||

te.avagAhya kurukShetraM sha~NkhAndadhmurari.ndamAH |
tathaiva dadhmatuH sha~Nkhau vAsudevadhana~njayau || 64||

pA~nchajanyasya nirghoShaM visphUrjitamivAshaneH |
nishamya sarvasainyAni samahRRiShyanta sarvashaH || 65||

sha~Nkhadundubhisa.nsRRiShTaH siMhanAdastarasvinAm |
pRRithivIM chAntarikShaM cha sAgarA.nshchAnvanAdayat || 66||

tato deshe same snigdhe prabhUtayavasendhane |
niveshayAmAsa tadA senAM rAjA yudhiShThiraH || 67||

parihRRitya shmashAnAni devatAyatanAni cha |
AshramA.nshcha maharShINAM tIrthAnyAyatanAni cha || 68||

madhurAnUShare deshe shive puNye mahIpatiH |
niveshaM kArayAmAsa kuntIputro yudhiShThiraH || 69||

tatashcha punarutthAya sukhI vishrAntavAhanaH |
prayayau pRRithivIpAlairvRRitaH shatasahasrashaH || 70||

vidrAvya shatasho gulmAndhArtarAShTrasya sainikAn |
paryakrAmatsamantAchcha pArthena saha keshavaH || 71||

shibiraM mApayAmAsa dhRRiShTadyumnashcha pArShataH |
sAtyakishcha rathodAro yuyudhAnaH pratApavAn || 72||

AsAdya saritaM puNyAM kurukShetre hiraNvatIm |
sUpatIrthAM shuchijalAM sharkarApa~NkavarjitAm || 73||

khAnayAmAsa parikhAM keshavastatra bhArata |
guptyarthamapi chAdishya balaM tatra nyaveshayat || 74||

vidhiryaH shibirasyAsItpANDavAnAM mahAtmanAm |
tadvidhAni narendrANAM kArayAmAsa keshavaH || 75||

prabhUtajalakAShThAni durAdharShatarANi cha |
bhakShyabhojyopapannAni shatasho.atha sahasrashaH || 76||

shibirANi mahArhANi rAj~nAM tatra pRRithakpRRithak |
vimAnAnIva rAjendra niviShTAni mahItale || 77||

tatrAsa~nshilpinaH prAj~nAH shatasho dattavetanAH |
sarvopakaraNairyuktA vaidyAshcha suvishAradAH || 78||

jyAdhanurvarmashastrANAM tathaiva madhusarpiShoH |
sasarja rasapA.nsUnAM rAshayaH parvatopamAH || 79||

bahUdakaM suyavasaM tuShA~NgArasamanvitam |
shibire shibire rAjA sa~nchakAra yudhiShThiraH || 80||

mahAyantrANi nArAchAstomararShTiparashvadhAH |
dhanUMShi kavachAdIni hRRidyabhUvannRRiNAM tadA || 81||

gajAH ka~NkaTasaMnAhA lohavarmottarachChadAH |
adRRishya.nstatra giryAbhAH sahasrashatayodhinaH || 82||

niviShTAnpANDavA.nstatra j~nAtvA mitrANi bhArata |
abhisasruryathoddeshaM sabalAH sahavAhanAH || 83||

charitabrahmacharyAste somapA bhUridakShiNAH |
jayAya pANDuputrANAM samAjagmurmahIkShitaH || 84||

\hrule

\medskip
                  150
\medskip

janamejaya uvAcha||

yudhiShThiraM sahAnIkamupayAntaM yuyutsayA |
saMniviShTaM kurukShetre vAsudevena pAlitam || 1||

virATadrupadAbhyAM cha saputrAbhyAM samanvitam |
kekayairvRRiShNibhishchaiva pArthivaiH shatasho vRRitam || 2||

mahendramiva chAdityairabhiguptaM mahArathaiH |
shrutvA duryodhano rAjA kiM kAryaM pratyapadyata || 3||

etadichChAmyahaM shrotuM vistareNa tapodhana |
sambhrame tumule tasminyadAsItkurujA~Ngale || 4||

vyathayeyurhi devAnAM senAmapi samAgame |
pANDavA vAsudevashcha virATadrupadau tathA || 5||

dhRRiShTadyumnashcha pA~nchAlyaH shikhaNDI cha mahArathaH |
yuyudhAnashcha vikrAnto devairapi durAsadaH || 6||

etadichChAmyahaM shrotuM vistareNa tapodhana |
kurUNAM pANDavAnAM cha yadyadAsIdvicheShTitam || 7||

vaishampAyana uvAcha||

pratiyAte tu dAshArhe rAjA duryodhanastadA |
karNaM duHshAsanaM chaiva shakuniM chAbravIdidam || 8||

akRRitenaiva kAryeNa gataH pArthAnadhokShajaH |
sa enAnmanyunAviShTo dhruvaM vakShyatyasa.nshayam || 9||

iShTo hi vAsudevasya pANDavairmama vigrahaH |
bhImasenArjunau chaiva dAshArhasya mate sthitau || 10||

ajAtashatrurapyadya bhImArjunavashAnugaH |
nikRRitashcha mayA pUrvaM saha sarvaiH sahodaraiH || 11||

virATadrupadau chaiva kRRitavairau mayA saha |
tau cha senApraNetArau vAsudevavashAnugau || 12||

bhavitA vigrahaH so.ayaM tumulo lomaharShaNaH |
tasmAtsA~NgrAmikaM sarvaM kArayadhvamatandritAH || 13||

shibirANi kurukShetre kriyantAM vasudhAdhipAH |
suparyAptAvakAshAni durAdeyAni shatrubhiH || 14||

AsannajalakAShThAni shatasho.atha sahasrashaH |
achChedyAhAramArgANi ratnochchayachitAni cha || 15||

vividhAyudhapUrNAni patAkAdhvajavanti cha || 15||

samAshcha teShAM panthAnaH kriyantAM nagarAdbahiH |
prayANaM ghuShyatAmadya shvobhUta iti mAchiram || 16||

te tatheti pratij~nAya shvobhUte chakrire tathA |
hRRiShTarUpA mahAtmAno vinAshAya mahIkShitAm || 17||

tataste pArthivAH sarve tachChrutvA rAjashAsanam |
Asanebhyo mahArhebhya udatiShThannamarShitAH || 18||

bAhUnparighasa~NkAshAnsa.nspRRishantaH shanaiH shanaiH |
kA~nchanA~NgadadIptA.nshcha chandanAgarubhUShitAn || 19||

uShNIShANi niyachChantaH puNDarIkanibhaiH karaiH |
antarIyottarIyANi bhUShaNAni cha sarvashaH || 20||

te rathAnrathinaH shreShThA hayA.nshcha hayakovidAH |
sajjayanti sma nAgA.nshcha nAgashikShAsu niShThitAH || 21||

atha varmANi chitrANi kA~nchanAni bahUni cha |
vividhAni cha shastrANi chakruH sajjAni sarvashaH || 22||

padAtayashcha puruShAH shastrANi vividhAni cha |
upajahruH sharIreShu hemachitrANyanekashaH || 23||

tadutsava ivodagraM samprahRRiShTanarAvRRitam |
nagaraM dhArtarAShTrasya bhAratAsItsamAkulam || 24||

janaughasalilAvarto rathanAgAshvamInavAn |
sha~NkhadundubhinirghoShaH koshasa~nchayaratnavAn || 25||

chitrAbharaNavarmormiH shastranirmalaphenavAn |
prAsAdamAlAdrivRRito rathyApaNamahAhradaH || 26||

yodhachandrodayodbhUtaH kururAjamahArNavaH |
adRRishyata tadA rAja.nshchandrodaya ivArNavaH || 27||

\hrule

\medskip
                  151
\medskip

vaishampAyana uvAcha||

vAsudevasya tadvAkyamanusmRRitya yudhiShThiraH |
punaH paprachCha vArShNeyaM kathaM mando.abravIdidam || 1||

asminnabhyAgate kAle kiM cha naH kShamamachyuta |
kathaM cha vartamAnA vai svadharmAnna chyavemahi || 2||

duryodhanasya karNasya shakuneH saubalasya cha |
vAsudeva mataj~no.asi mama sabhrAtRRikasya cha || 3||

vidurasyApi te vAkyaM shrutaM bhIShmasya chobhayoH |
kuntyAshcha vipulapraj~na praj~nA kArtsnyena te shrutA || 4||

sarvametadatikramya vichArya cha punaH punaH |
yannaH kShamaM mahAbAho tadbravIhyavichArayan || 5||

shrutvaitaddharmarAjasya dharmArthasahitaM vachaH |
meghadundubhinirghoShaH kRRiShNo vachanamabravIt || 6||

uktavAnasmi yadvAkyaM dharmArthasahitaM hitam |
na tu tannikRRitipraj~ne kauravye pratitiShThati || 7||

na cha bhIShmasya durmedhAH shRRiNoti vidurasya vA |
mama vA bhAShitaM ki~nchitsarvamevAtivartate || 8||

na sa kAmayate dharmaM na sa kAmayate yashaH |
jitaM sa manyate sarvaM durAtmA karNamAshritaH || 9||

bandhamAj~nApayAmAsa mama chApi suyodhanaH |
na cha taM labdhavAnkAmaM durAtmA shAsanAtigaH || 10||

na cha bhIShmo na cha droNo yuktaM tatrAhaturvachaH |
sarve tamanuvartante RRite viduramachyuta || 11||

shakuniH saubalashchaiva karNaduHshAsanAvapi |
tvayyayuktAnyabhAShanta mUDhA mUDhamamarShaNam || 12||

kiM cha tena mayoktena yAnyabhAShanta kauravAH |
sa~NkShepeNa durAtmAsau na yuktaM tvayi vartate || 13||

na pArthiveShu sarveShu ya ime tava sainikAH |
yatpApaM yanna kalyANaM sarvaM tasminpratiShThitam || 14||

na chApi vayamatyarthaM parityAgena karhichit |
kauravaiH shamamichChAmastatra yuddhamanantaram || 15||

tachChrutvA pArthivAH sarve vAsudevasya bhAShitam |
abruvanto mukhaM rAj~naH samudaikShanta bhArata || 16||

yudhiShThirastvabhiprAyamupalabhya mahIkShitAm |
yogamAj~nApayAmAsa bhImArjunayamaiH saha || 17||

tataH kilakilAbhUtamanIkaM pANDavasya ha |
Aj~nApite tadA yoge samahRRiShyanta sainikAH || 18||

avadhyAnAM vadhaM pashyandharmarAjo yudhiShThiraH |
niShTananbhImasenaM cha vijayaM chedamabravIt || 19||

yadarthaM vanavAsashcha prAptaM duHkhaM cha yanmayA |
so.ayamasmAnupaityeva paro.anarthaH prayatnataH || 20||

yasminyatnaH kRRito.asmAbhiH sa no hInaH prayatnataH |
akRRite tu prayatne.asmAnupAvRRittaH kalirmahAn || 21||

kathaM hyavadhyaiH sa~NgrAmaH kAryaH saha bhaviShyati |
kathaM hatvA gurUnvRRiddhAnvijayo no bhaviShyati || 22||

tachChrutvA dharmarAjasya savyasAchI parantapaH |
yaduktaM vAsudevena shrAvayAmAsa tadvachaH || 23||

uktavAndevakIputraH kuntyAshcha vidurasya cha |
vachanaM tattvayA rAjannikhilenAvadhAritam || 24||

na cha tau vakShyato.adharmamiti me naiShThikI matiH |
na chApi yuktaM kaunteya nivartitumayudhyataH || 25||

tachChrutvA vAsudevo.api savyasAchivachastadA |
smayamAno.abravItpArthamevametaditi bruvan || 26||

tataste dhRRitasa~NkalpA yuddhAya sahasainikAH |
pANDaveyA mahArAja tAM rAtriM sukhamAvasan || 27||

\hrule

\medskip
                  152
\medskip

vaishampAyana uvAcha||

vyuShitAyAM rajanyAM tu rAjA duryodhanastataH |
vyabhajattAnyanIkAni dasha chaikaM cha bhArata || 1||

narahastirathAshvAnAM sAraM madhyaM cha phalgu cha |
sarveShveteShvanIkeShu sa.ndidesha mahIpatiH || 2||

sAnukarShAH satUNIrAH savarUthAH satomarAH |
sopAsa~NgAH sashaktIkAH saniSha~NgAH sapothikAH || 3||

sadhvajAH sapatAkAshcha sasharAsanatomarAH |
rajjubhishcha vichitrAbhiH sapAshAH saparistarAH || 4||

sakachagrahavikShepAH satailaguDavAlukAH |
sAshIviShaghaTAH sarve sasarjarasapA.nsavaH || 5||

saghaNTAphalakAH sarve vAsIvRRikShAdanAnvitAH |
vyAghracharmaparIvArA vRRitAshcha dvIpicharmabhiH || 6||

savastayaH sashRRi~NgAshcha saprAsavividhAyudhAH |
sakuThArAH sakuddAlAH satailakShaumasarpiShaH || 7||

chitrAnIkAH suvapuSho jvalitA iva pAvakAH |
tathA kavachinaH shUrAH shastreShu kRRitanishramAH || 8||

kulInA hayayonij~nAH sArathye viniveshitAH |
baddhAriShTA baddhakakShyA baddhadhvajapatAkinaH || 9||

chaturyujo rathAH sarve sarve shastrasamAyutAH |
saMhRRiShTavAhanAH sarve sarve shatasharAsanAH || 10||

dhuryayorhayayorekastathAnyau pArShNisArathI |
tau chApi rathinAM shreShThau rathI cha hayavittathA || 11||

nagarANIva guptAni durAdeyAni shatrubhiH |
AsanrathasahasrANi hemamAlIni sarvashaH || 12||

yathA rathAstathA nAgA baddhakakShyAH svala~NkRRitAH |
babhUvuH sapta puruShA ratnavanta ivAdrayaH || 13||

dvAva~Nkushadharau teShu dvAvuttamadhanurdharau |
dvau varAsidharau rAjannekaH shaktipatAkadhRRik || 14||

gajairmattaiH samAkIrNaM savarmAyudhakoshakaiH |
tadbabhUva balaM rAjankauravyasya sahasrashaH || 15||

vichitrakavachAmuktaiH sapatAkaiH svala~NkRRitaiH |
sAdibhishchopasampannA Asannayutasho hayAH || 16||

susa~NgrAhAH susantoShA hemabhANDaparichChadAH |
anekashatasAhasrAste cha sAdivashe sthitAH || 17||

nAnArUpavikArAshcha nAnAkavachashastriNaH |
padAtino narAstatra babhUvurhemamAlinaH || 18||

rathasyAsandasha gajA gajasya dasha vAjinaH |
narA dasha hayasyAsanpAdarakShAH samantataH || 19||

rathasya nAgAH pa~nchAshannAgasyAsa~nshataM hayAH |
hayasya puruShAH sapta bhinnasandhAnakAriNaH || 20||

senA pa~nchashataM nAgA rathAstAvanta eva cha |
dashasenA cha pRRitanA pRRitanA dashavAhinI || 21||

vAhinI pRRitanA senA dhvajinI sAdinI chamUH |
akShauhiNIti paryAyairniruktAtha varUthinI || 22||

evaM vyUDhAnyanIkAni kauraveyeNa dhImatA || 22||

akShauhiNyo dashaikA cha sa~NkhyAtAH sapta chaiva ha |
akShauhiNyastu saptaiva pANDavAnAmabhUdbalam || 23||

akShauhiNyo dashaikA cha kauravANAmabhUdbalam || 23||

narANAM pa~nchapa~nchAshadeShA pattirvidhIyate |
senAmukhaM cha tisrastA gulma ityabhisa~nj~nitaH || 24||

dasha gulmA gaNastvAsIdgaNAstvayutasho.abhavan |
duryodhanasya senAsu yotsyamAnAH prahAriNaH || 25||

tatra duryodhano rAjA shUrAnbuddhimato narAn |
prasamIkShya mahAbAhushchakre senApatI.nstadA || 26||

pRRithagakShauhiNInAM cha praNetR^InnarasattamAn |
vidhipUrvaM samAnIya pArthivAnabhyaShechayat || 27||

kRRipaM droNaM cha shalyaM cha saindhavaM cha mahAratham |
sudakShiNaM cha kAmbojaM kRRitavarmANameva cha || 28||

droNaputraM cha karNaM cha bhUrishravasameva cha |
shakuniM saubalaM chaiva bAhlIkaM cha mahAratham || 29||

divase divase teShAM prativelaM cha bhArata |
chakre sa vividhAH sa~nj~nAH pratyakShaM cha punaH punaH || 30||

tathA viniyatAH sarve ye cha teShAM padAnugAH |
babhUvuH sainikA rAjanrAj~naH priyachikIrShavaH || 31||

\hrule

\medskip
              bhIShmAbhiShechanaparva
                  153
\medskip

vaishampAyana uvAcha||

tataH shAntanavaM bhIShmaM prA~njalirdhRRitarAShTrajaH |
saha sarvairmahIpAlairidaM vachanamabravIt || 1||

RRite senApraNetAraM pRRitanA sumahatyapi |
dIryate yuddhamAsAdya pipIlikapuTaM yathA || 2||

na hi jAtu dvayorbuddhiH samA bhavati karhichit |
shauryaM cha nAma netR^INAM spardhate cha parasparam || 3||

shrUyate cha mahAprAj~na haihayAnamitaujasaH |
abhyayurbrAhmaNAH sarve samuchChritakushadhvajAH || 4||

tAnanvayustadA vaishyAH shUdrAshchaiva pitAmaha |
ekatastu trayo varNA ekataH kShatriyarShabhAH || 5||

te sma yuddheShvabhajyanta trayo varNAH punaH punaH |
kShatriyAstu jayantyeva bahulaM chaikato balam || 6||

tataste kShatriyAneva paprachChurdvijasattamAH |
tebhyaH shasha.nsurdharmaj~nA yAthAtathyaM pitAmaha || 7||

vayamekasya shRRiNumo mahAbuddhimato raNe |
bhavantastu pRRithaksarve svabuddhivashavartinaH || 8||

tataste brAhmaNAshchakrurekaM senApatiM dvijam |
nayeShu kushalaM shUramajayankShatriyA.nstataH || 9||

evaM ye kushalaM shUraM hite sthitamakalmaSham |
senApatiM prakurvanti te jayanti raNe ripUn || 10||

bhavAnushanasA tulyo hitaiShI cha sadA mama |
asaMhAryaH sthito dharme sa naH senApatirbhava || 11||

rashmIvatAmivAdityo vIrudhAmiva chandramAH |
kubera iva yakShANAM marutAmiva vAsavaH || 12||

parvatAnAM yathA meruH suparNaH patatAmiva |
kumAra iva bhUtAnAM vasUnAmiva havyavAT || 13||

bhavatA hi vayaM guptAH shakreNeva divaukasaH |
anAdhRRiShyA bhaviShyAmastridashAnAmapi dhruvam || 14||

prayAtu no bhavAnagre devAnAmiva pAvakiH |
vayaM tvAmanuyAsyAmaH saurabheyA ivarShabham || 15||

bhIShma uvAcha||

evametanmahAbAho yathA vadasi bhArata |
yathaiva hi bhavanto me tathaiva mama pANDavAH || 16||

api chaiva maya shreyo vAchyaM teShAM narAdhipa |
yoddhavyaM tu tavArthAya yathA sa samayaH kRRitaH || 17||

na tu pashyAmi yoddhAramAtmanaH sadRRishaM bhuvi |
RRite tasmAnnaravyAghrAtkuntIputrAddhana~njayAt || 18||

sa hi veda mahAbAhurdivyAnyastrANi sarvashaH |
na tu mAM vivRRito yuddhe jAtu yudhyeta pANDavaH || 19||

ahaM sa cha kShaNenaiva nirmanuShyamidaM jagat |
kuryAM shastrabalenaiva sasurAsurarAkShasam || 20||

na tvevotsAdanIyA me pANDoH putrA narAdhipa |
tasmAdyodhAnhaniShyAmi prayogeNAyutaM sadA || 21||

evameShAM kariShyAmi nidhanaM kurunandana |
na chette mAM haniShyanti pUrvameva samAgame || 22||

senApatistvahaM rAjansamayenApareNa te |
bhaviShyAmi yathAkAmaM tanme shrotumihArhasi || 23||

karNo vA yudhyatAM pUrvamahaM vA pRRithivIpate |
spardhate hi sadAtyarthaM sUtaputro mayA raNe || 24||

karNa uvAcha||

nAhaM jIvati gA~Ngeye yotsye rAjankatha~nchana |
hate bhIShme tu yotsyAmi saha gANDIvadhanvanA || 25||

vaishampAyana uvAcha||

tataH senApatiM chakre vidhivadbhUridakShiNam |
dhRRitarAShTrAtmajo bhIShmaM so.abhiShikto vyarochata || 26||

tato bherIshcha sha~NkhA.nshcha shatashashchaiva puShkarAn |
vAdayAmAsuravyagrAH puruShA rAjashAsanAt || 27||

siMhanAdAshcha vividhA vAhanAnAM cha nisvanAH |
prAdurAsannanabhre cha varShaM rudhirakardamam || 28||

nirghAtAH pRRithivIkampA gajabRRiMhitanisvanAH |
Asa.nshcha sarvayodhAnAM pAtayanto manA.nsyuta || 29||

vAchashchApyasharIriNyo divashcholkAH prapedire |
shivAshcha bhayavedinyo nedurdIptasvarA bhRRisham || 30||

senApatye yadA rAjA gA~NgeyamabhiShiktavAn |
tadaitAnyugrarUpANi abhava~nshatasho nRRipa || 31||

tataH senApatiM kRRitvA bhIShmaM parabalArdanam |
vAchayitvA dvijashreShThAnniShkairgobhishcha bhUrishaH || 32||

vardhamAno jayAshIrbhirniryayau sainikairvRRitaH |
ApageyaM puraskRRitya bhrAtRRibhiH sahitastadA || 33||

skandhAvAreNa mahatA kurukShetraM jagAma ha || 33||

parikramya kurukShetraM karNena saha kauravaH |
shibiraM mApayAmAsa same deshe narAdhipaH || 34||

madhurAnUShare deshe prabhUtayavasendhane |
yathaiva hAstinapuraM tadvachChibiramAbabhau || 35||

\hrule

\medskip
                  154
\medskip

janamejaya uvAcha||

ApageyaM mahAtmAnaM bhIShmaM shastrabhRRitAM varam |
pitAmahaM bhAratAnAM dhvajaM sarvamahIkShitAm || 1||

bRRihaspatisamaM buddhyA kShamayA pRRithivIsamam |
samudramiva gAmbhIrye himavantamiva sthiram || 2||

prajApatimivaudArye tejasA bhAskaropamam |
mahendramiva shatrUNAM dhva.nsanaM sharavRRiShTibhiH || 3||

raNayaj~ne pratibhaye svAbhIle lomaharShaNe |
dIkShitaM chirarAtrAya shrutvA rAjA yudhiShThiraH || 4||

kimabravInmahAbAhuH sarvadharmavishAradaH |
bhImasenArjunau vApi kRRiShNo vA pratyapadyata || 5||

vaishampAyana uvAcha||

ApaddharmArthakushalo mahAbuddhiryudhiShThiraH |
sarvAnbhrAtR^InsamAnIya vAsudevaM cha sAtvatam || 6||

uvAcha vadatAM shreShThaH sAntvapUrvamidaM vachaH || 6||

paryAkrAmata sainyAni yattAstiShThata da.nshitAH |
pitAmahena vo yuddhaM pUrvameva bhaviShyati || 7||

tasmAtsaptasu senAsu praNetR^Inmama pashyata || 7||

vAsudeva uvAcha||

yathArhati bhavAnvaktumasminkAla upasthite |
tathedamarthavadvAkyamuktaM te bharatarShabha || 8||

rochate me mahAbAho kriyatAM yadanantaram |
nAyakAstava senAyAmabhiShichyantu sapta vai || 9||

vaishampAyana uvAcha||

tato drupadamAnAyya virATaM shinipu~Ngavam |
dhRRiShTadyumnaM cha pA~nchAlyaM dhRRiShTaketuM cha pArthivam || 10||

shikhaNDinaM cha pA~nchAlyaM sahadevaM cha mAgadham || 10||

etAnsapta maheShvAsAnvIrAnyuddhAbhinandinaH |
senApraNetR^InvidhivadabhyaShi~nchadyudhiShThiraH || 11||

sarvasenApatiM chAtra dhRRiShTadyumnamupAdishat |
droNAntahetorutpanno ya iddhA~njAtavedasaH || 12||

sarveShAmeva teShAM tu samastAnAM mahAtmanAm |
senApatipatiM chakre guDAkeshaM dhana~njayam || 13||

arjunasyApi netA cha sa.nyantA chaiva vAjinAm |
sa~NkarShaNAnujaH shrImAnmahAbuddhirjanArdanaH || 14||

taddRRiShTvopasthitaM yuddhaM samAsannaM mahAtyayam |
prAvishadbhavanaM rAj~naH pANDavasya halAyudhaH || 15||

sahAkrUraprabhRRitibhirgadasAmbolmukAdibhiH |
raukmiNeyAhukasutaishchArudeShNapurogamaiH || 16||

vRRiShNimukhyairabhigatairvyAghrairiva balotkaTaiH |
abhigupto mahAbAhurmarudbhiriva vAsavaH || 17||

nIlakausheyavasanaH kailAsashikharopamaH |
siMhakhelagatiH shrImAnmadaraktAntalochanaH || 18||

taM dRRiShTvA dharmarAjashcha keshavashcha mahAdyutiH |
udatiShThattadA pArtho bhImakarmA vRRikodaraH || 19||

gANDIvadhanvA ye chAnye rAjAnastatra kechana |
pUjayAM chakrurabhyetya te sma sarve halAyudham || 20||

tatastaM pANDavo rAjA kare pasparsha pANinA |
vAsudevapurogAstu sarva evAbhyavAdayan || 21||

virATadrupadau vRRiddhAvabhivAdya halAyudhaH |
yudhiShThireNa sahita upAvishadari.ndamaH || 22||

tatasteShUpaviShTeShu pArthiveShu samantataH |
vAsudevamabhiprekShya rauhiNeyo.abhyabhAShata || 23||

bhavitAyaM mahAraudro dAruNaH puruShakShayaH |
diShTametaddhruvaM manye na shakyamativartitum || 24||

asmAdyuddhAtsamuttIrNAnapi vaH sasuhRRijjanAn |
arogAnakShatairdehaiH pashyeyamiti me matiH || 25||

sametaM pArthivaM kShatraM kAlapakvamasa.nshayam |
vimardaH sumahAnbhAvI mA.nsashoNitakardamaH || 26||

ukto mayA vAsudevaH punaH punarupahvare |
sambandhiShu samAM vRRittiM vartasva madhusUdana || 27||

pANDavA hi yathAsmAkaM tathA duryodhano nRRipaH |
tasyApi kriyatAM yuktyA saparyeti punaH punaH || 28||

tachcha me nAkarodvAkyaM tvadarthe madhusUdanaH |
niviShTaH sarvabhAvena dhana~njayamavekShya cha || 29||

dhruvo jayaH pANDavAnAmiti me nishchitA matiH |
tathA hyabhinivesho.ayaM vAsudevasya bhArata || 30||

na chAhamutsahe kRRiShNamRRite lokamudIkShitum |
tato.ahamanuvartAmi keshavasya chikIrShitam || 31||

ubhau shiShyau hi me vIrau gadAyuddhavishAradau |
tulyasneho.asmyato bhIme tathA duryodhane nRRipe || 32||

tasmAdyAsyAmi tIrthAni sarasvatyA niShevitum |
na hi shakShyAmi kauravyAnnashyamAnAnupekShitum || 33||

evamuktvA mahAbAhuranuj~nAtashcha pANDavaiH |
tIrthayAtrAM yayau rAmo nivartya madhusUdanam || 34||

\hrule

\medskip
                  155
\medskip

vaishampAyana uvAcha||

etasminneva kAle tu bhIShmakasya mahAtmanaH |
hiraNyalomno nRRipateH sAkShAdindrasakhasya vai || 1||

AhRRitInAmadhipaterbhojasyAtiyashasvinaH |
dAkShiNAtyapateH putro dikShu rukmIti vishrutaH || 2||

yaH kimpuruShasiMhasya gandhamAdanavAsinaH |
shiShyaH kRRitsnaM dhanurvedaM chatuShpAdamavAptavAn || 3||

yo mAhendraM dhanurlebhe tulyaM gANDIvatejasA |
shAr~NgeNa cha mahAbAhuH saMmitaM divyamakShayam || 4||

trINyevaitAni divyAni dhanUMShi divichAriNAm |
vAruNaM gANDivaM tatra mAhendraM vijayaM dhanuH || 5||

shAr~NgaM tu vaiShNavaM prAhurdivyaM tejomayaM dhanuH |
dhArayAmAsa yatkRRiShNaH parasenAbhayAvaham || 6||

gANDIvaM pAvakAllebhe khANDave pAkashAsaniH |
drumAdrukmI mahAtejA vijayaM pratyapadyata || 7||

sa~nChidya mauravAnpAshAnnihatya muramojasA |
nirjitya narakaM bhaumamAhRRitya maNikuNDale || 8||

ShoDasha strIsahasrANi ratnAni vividhAni cha |
pratipede hRRiShIkeshaH shAr~NgaM cha dhanuruttamam || 9||

rukmI tu vijayaM labdhvA dhanurmeghasamasvanam |
vibhIShayanniva jagatpANDavAnabhyavartata || 10||

nAmRRiShyata purA yo.asau svabAhubaladarpitaH |
rukmiNyA haraNaM vIro vAsudevena dhImatA || 11||

kRRitvA pratij~nAM nAhatvA nivartiShyAmi keshavam |
tato.anvadhAvadvArShNeyaM sarvashastrabhRRitAM varam || 12||

senayA chatura~NgiNyA mahatyA dUrapAtayA |
vichitrAyudhavarmiNyA ga~Ngayeva pravRRiddhayA || 13||

sa samAsAdya vArShNeyaM yogAnAmIshvaraM prabhum |
vya.nsito vrIDito rAjannAjagAma sa kuNDinam || 14||

yatraiva kRRiShNena raNe nirjitaH paravIrahA |
tatra bhojakaTaM nAma chakre nagaramuttamam || 15||

sainyena mahatA tena prabhUtagajavAjinA |
puraM tadbhuvi vikhyAtaM nAmnA bhojakaTaM nRRipa || 16||

sa bhojarAjaH sainyena mahatA parivAritaH |
akShauhiNyA mahAvIryaH pANDavAnsamupAgamat || 17||

tataH sa kavachI khaDgI sharI dhanvI talI rathI |
dhvajenAdityavarNena pravivesha mahAchamUm || 18||

viditaH pANDaveyAnAM vAsudevapriyepsayA |
yudhiShThirastu taM rAjA pratyudgamyAbhyapUjayat || 19||

sa pUjitaH pANDusutairyathAnyAyaM susatkRRitaH |
pratipUjya cha tAnsarvAnvishrAntaH sahasainikaH || 20||

uvAcha madhye vIrANAM kuntIputraM dhana~njayam || 20||

sahAyo.asmi sthito yuddhe yadi bhIto.asi pANDava |
kariShyAmi raNe sAhyamasahyaM tava shatrubhiH || 21||

na hi me vikrame tulyaH pumAnastIha kashchana |
nihatya samare shatrU.nstava dAsyAmi phalguna || 22||

ityukto dharmarAjasya keshavasya cha saMnidhau |
shRRiNvatAM pArthivendrANAmanyeShAM chaiva sarvashaH || 23||

vAsudevamabhiprekShya dharmarAjaM cha pANDavam |
uvAcha dhImAnkaunteyaH prahasya sakhipUrvakam || 24||

yudhyamAnasya me vIra gandharvaiH sumahAbalaiH |
sahAyo ghoShayAtrAyAM kastadAsItsakhA mama || 25||

tathA pratibhaye tasmindevadAnavasa~Nkule |
khANDave yudhyamAnasya kaH sahAyastadAbhavat || 26||

nivAtakavachairyuddhe kAlakeyaishcha dAnavaiH |
tatra me yudhyamAnasya kaH sahAyastadAbhavat || 27||

tathA virATanagare kurubhiH saha sa~Ngare |
yudhyato bahubhistAta kaH sahAyo.abhavanmama || 28||

upajIvya raNe rudraM shakraM vaishravaNaM yamam |
varuNaM pAvakaM chaiva kRRipaM droNaM cha mAdhavam || 29||

dhArayangANDivaM divyaM dhanustejomayaM dRRiDham |
akShayyasharasa.nyukto divyAstraparibRRiMhitaH || 30||

kauravANAM kule jAtaH pANDoH putro visheShataH |
droNaM vyapadisha~nshiShyo vAsudevasahAyavAn || 31||

kathamasmadvidho brUyAdbhIto.asmItyayashaskaram |
vachanaM narashArdUla vajrAyudhamapi svayam || 32||

nAsmi bhIto mahAbAho sahAyArthashcha nAsti me |
yathAkAmaM yathAyogaM gachCha vAnyatra tiShTha vA || 33||

vinivartya tato rukmI senAM sAgarasaMnibhAm |
duryodhanamupAgachChattathaiva bharatarShabha || 34||

tathaiva chAbhigamyainamuvAcha sa narAdhipaH |
pratyAkhyAtashcha tenApi sa tadA shUramAninA || 35||

dvAveva tu mahArAja tasmAdyuddhAdvyapeyatuH |
rauhiNeyashcha vArShNeyo rukmI cha vasudhAdhipaH || 36||

gate rAme tIrthayAtrAM bhIShmakasya sute tathA |
upAvishanpANDaveyA mantrAya punareva hi || 37||

samitirdharmarAjasya sA pArthivasamAkulA |
shushubhe tArakAchitrA dyaushchandreNeva bhArata || 38||

\hrule

\medskip
                  156
\medskip

janamejaya uvAcha||

tathA vyUDheShvanIkeShu kurukShetre dvijarShabha |
kimakurvanta kuravaH kAlenAbhiprachoditAH || 1||

vaishampAyana uvAcha||

tathA vyUDheShvanIkeShu yatteShu bharatarShabha |
dhRRitarAShTro mahArAja sa~njayaM vAkyamabravIt || 2||

ehi sa~njaya me sarvamAchakShvAnavasheShataH |
senAniveshe yadvRRittaM kurupANDavasenayoH || 3||

diShTameva paraM manye pauruShaM chApyanarthakam |
yadahaM jAnamAno.api yuddhadoShAnkShayodayAn || 4||

tathApi nikRRitipraj~naM putraM durdyUtadevinam |
na shaknomi niyantuM vA kartuM vA hitamAtmanaH || 5||

bhavatyeva hi me sUta buddhirdoShAnudarshinI |
duryodhanaM samAsAdya punaH sA parivartate || 6||

evaM gate vai yadbhAvi tadbhaviShyati sa~njaya |
kShatradharmaH kila raNe tanutyAgo.abhipUjitaH || 7||

sa~njaya uvAcha||

tvadyukto.ayamanuprashno mahArAja yathArhasi |
na tu duryodhane doShamimamAsaktumarhasi || 8||

shRRiNuShvAnavasheSheNa vadato mama pArthiva || 8||

ya Atmano dushcharitAdashubhaM prApnuyAnnaraH |
enasA na sa daivaM vA kAlaM vA gantumarhati || 9||

mahArAja manuShyeShu nindyaM yaH sarvamAcharet |
sa vadhyaH sarvalokasya ninditAni samAcharan || 10||

nikArA manujashreShTha pANDavaistvatpratIkShayA |
anubhUtAH sahAmAtyairnikRRitairadhidevane || 11||

hayAnAM cha gajAnAM cha rAj~nAM chAmitatejasAm |
vaishasaM samare vRRittaM yattanme shRRiNu sarvashaH || 12||

sthiro bhUtvA mahArAja sarvalokakShayodayam |
yathAbhUtaM mahAyuddhe shrutvA mA vimanA bhava || 13||

na hyeva kartA puruShaH karmaNoH shubhapApayoH |
asvatantro hi puruShaH kAryate dAruyantravat || 14||

kechidIshvaranirdiShTAH kechideva yadRRichChayA |
pUrvakarmabhirapyanye traidhametadvikRRiShyate || 15||

\hrule

\medskip
              ulUkayAnaparva
                  157
\medskip

sa~njaya uvAcha||

hiraNvatyAM niviShTeShu pANDaveShu mahAtmasu |
duryodhano mahArAja karNena saha bhArata || 1||

saubalena cha rAjendra tathA duHshAsanena cha |
AhUyopahvare rAjannulUkamidamabravIt || 2||

ulUka gachCha kaitavya pANDavAnsahasomakAn |
gatvA mama vacho brUhi vAsudevasya shRRiNvataH || 3||

idaM tatsamanuprAptaM varShapUgAbhichintitam |
pANDavAnAM kurUNAM cha yuddhaM lokabhaya~Nkaram || 4||

yadetatkatthanAvAkyaM sa~njayo mahadabravIt |
madhye kurUNAM kaunteya tasya kAlo.ayamAgataH || 5||

yathA vaH sampratij~nAtaM tatsarvaM kriyatAmiti || 5||

amarShaM rAjyaharaNaM vanavAsaM cha pANDava |
draupadyAshcha parikleshaM sa.nsmaranpuruSho bhava || 6||

yadarthaM kShatriyA sUte garbhaM tadidamAgatam |
balaM vIryaM cha shauryaM cha paraM chApyastralAghavam || 7||

pauruShaM darshayanyuddhe kopasya kuru niShkRRitim || 7||

parikliShTasya dInasya dIrghakAloShitasya cha |
na sphuTeddhRRidayaM kasya aishvaryAdbhra.nshitasya cha || 8||

kule jAtasya shUrasya paravitteShu gRRidhyataH |
AchChinnaM rAjyamAkramya kopaM kasya na dIpayet || 9||

yattaduktaM mahadvAkyaM karmaNA tadvibhAvyatAm |
akarmaNA katthitena santaH kupuruShaM viduH || 10||

amitrANAM vashe sthAnaM rAjyasya cha punarbhavaH |
dvAvarthau yudhyamAnasya tasmAtkuruta pauruSham || 11||

asmAnvA tvaM parAjitya prashAdhi pRRithivImimAm |
atha vA nihato.asmAbhirvIralokaM gamiShyasi || 12||

rAShTrAtpravrAjanaM kleshaM vanavAsaM cha pANDava |
kRRiShNAyAshcha parikleshaM sa.nsmaranpuruSho bhava || 13||

apriyANAM cha vachane pravrajatsu punaH punaH |
amarShaM darshayAdya tvamamarSho hyeva pauruSham || 14||

krodho balaM tathA vIryaM j~nAnayogo.astralAghavam |
iha te pArtha dRRishyantAM sa~NgrAme puruSho bhava || 15||

taM cha tUbarakaM mUDhaM bahvAshinamavidyakam |
ulUka madvacho brUyA asakRRidbhImasenakam || 16||

ashaktenaiva yachChaptaM sabhAmadhye vRRikodara |
duHshAsanasya rudhiraM pIyatAM yadi shakyate || 17||

lohAbhihAro nirvRRittaH kurukShetramakardamam |
puShTAste.ashvA bhRRitA yodhAH shvo yudhyasva sakeshavaH || 18||

\hrule

\medskip
                  158
\medskip

sa~njaya uvAcha||

senAniveshaM samprApya kaitavyaH pANDavasya ha |
samAgataH pANDaveyairyudhiShThiramabhAShata || 1||

abhij~no dUtavAkyAnAM yathoktaM bruvato mama |
duryodhanasamAdeshaM shrutvA na kroddhumarhasi || 2||

yudhiShThira uvAcha||

ulUka na bhayaM te.asti brUhi tvaM vigatajvaraH |
yanmataM dhArtarAShTrasya lubdhasyAdIrghadarshinaH || 3||

sa~njaya uvAcha||

tato dyutimatAM madhye pANDavAnAM mahAtmanAm |
sRRi~njayAnAM cha sarveShAM kRRiShNasya cha yashasvinaH || 4||

drupadasya saputrasya virATasya cha saMnidhau |
bhUmipAnAM cha sarveShAM madhye vAkyaM jagAda ha || 5||

idaM tvAmabravIdrAjA dhArtarAShTro mahAmanAH |
shRRiNvatAM kuruvIrANAM tannibodha narAdhipa || 6||

parAjito.asi dyUtena kRRiShNA chAnAyitA sabhAm |
shakyo.amarSho manuShyeNa kartuM puruShamAninA || 7||

dvAdashaiva tu varShANi vane dhiShNyAdvivAsitAH |
sa.nvatsaraM virATasya dAsyamAsthAya choShitAH || 8||

amarShaM rAjyaharaNaM vanavAsaM cha pANDava |
draupadyAshcha parikleshaM sa.nsmaranpuruSho bhava || 9||

ashaktena cha yachChaptaM bhImasenena pANDava |
duHshAsanasya rudhiraM pIyatAM yadi shakyate || 10||

lohAbhihAro nirvRRittaH kurukShetramakardamam |
samaH panthA bhRRitA yodhAH shvo yudhyasva sakeshavaH || 11||

asamAgamya bhIShmeNa sa.nyuge kiM vikatthase |
ArurukShuryathA mandaH parvataM gandhamAdanam || 12||

droNaM cha yudhyatAM shreShThaM shachIpatisamaM yudhi |
ajitvA sa.nyuge pArtha rAjyaM kathamihechChasi || 13||

brAhme dhanuShi chAchAryaM vedayorantaraM dvayoH |
yudhi dhuryamavikShobhyamanIkadharamachyutam || 14||

droNaM mohAdyudhA pArtha yajjigIShasi tanmRRiShA |
na hi shushruma vAtena merumunmathitaM girim || 15||

anilo vA vahenmeruM dyaurvApi nipatenmahIm |
yugaM vA parivarteta yadyevaM syAdyathAttha mAm || 16||

ko hyAbhyAM jIvitAkA~NkShI prApyAstramarimardanam |
gajo vAjI naro vApi punaH svasti gRRihAnvrajet || 17||

kathamAbhyAmabhidhyAtaH sa.nsRRiShTo dAruNena vA |
raNe jIvanvimuchyeta padA bhUmimupaspRRishan || 18||

kiM darduraH kUpashayo yathemAM  na budhyase rAjachamUM sametAm |
durAdharShAM devachamUprakAshAM  guptAM narendraistridashairiva dyAm || 19||

prAchyaiH pratIchyairatha dAkShiNAtyai rudIchyakAmbojashakaiH khashaishcha |
shAlvaiH samatsyaiH kurumadhyadeshai rmlechChaiH pulindairdraviDAndhrakA~nchyaiH || 20||

nAnAjanaughaM yudhi sampravRRiddhaM  gA~NgaM yathA vegamavAraNIyam |
mAM cha sthitaM nAgabalasya madhye  yuyutsase manda kimalpabuddhe || 21||

ityevamuktvA rAjAnaM dharmaputraM yudhiShThiram |
abhyAvRRitya punarjiShNumulUkaH pratyabhAShata || 22||

akatthamAno yudhyasva katthase.arjuna kiM bahu |
paryAyAtsiddhiretasya naitatsidhyati katthanAt || 23||

yadIdaM katthanAtsidhyetkarma loke dhana~njaya |
sarve bhaveyuH siddhArthA bahu kattheta durgataH || 24||

jAnAmi te vAsudevaM sahAyaM  jAnAmi te gANDivaM tAlamAtram |
jAnAmyetattvAdRRisho nAsti yoddhA  rAjyaM cha te jAnamAno harAmi || 25||

na tu paryAyadharmeNa siddhiM prApnoti bhUyasIm |
manasaiva hi bhUtAni dhAtA prakurute vashe || 26||

trayodasha samA bhuktaM rAjyaM vilapatastava |
bhUyashchaiva prashAsiShye nihatya tvAM sabAndhavam || 27||

kva tadA gANDivaM te.abhUdyattvaM dAsapaNe jitaH |
kva tadA bhImasenasya balamAsIchcha phalguna || 28||

sagadAdbhImasenAchcha pArthAchchaiva sagANDivAt |
na vai mokShastadA vo.abhUdvinA kRRiShNAmaninditAm || 29||

sA vo dAsyaM samApannAnmokShayAmAsa bhAminI |
amAnuShyasamAyuktAndAsyakarmaNyavasthitAn || 30||

avochaM yatShaNDhatilAnahaM vastathyameva tat |
dhRRitA hi veNI pArthena virATanagare tadA || 31||

sUdakarmaNi cha shrAntaM virATasya mahAnase |
bhImasenena kaunteya yachcha tanmama pauruSham || 32||

evameva sadA daNDaM kShatriyAH kShatriye dadhuH |
shreNyAM kakShyAM cha veNyAM cha sa.nyuge yaH palAyate || 33||

na bhayAdvAsudevasya na chApi tava phalguna |
rAjyaM pratipradAsyAmi yudhyasva sahakeshavaH || 34||

na mAyA hIndrajAlaM vA kuhakA vA vibhIShaNI |
Attashastrasya me yuddhe vahanti pratigarjanAH || 35||

vAsudevasahasraM vA phalgunAnAM shatAni vA |
AsAdya mAmamogheShuM draviShyanti disho dasha || 36||

sa.nyugaM gachCha bhIShmeNa bhindhi tvaM shirasA girim |
prataremaM mahAgAdhaM bAhubhyAM puruShodadhim || 37||

shAradvatamahImAnaM vivi.nshatijhaShAkulam |
bRRihadbalasamuchchAlaM saumadattitimi~Ngilam || 38||

duHshAsanaughaM shalashalyamatsyaM  suSheNachitrAyudhanAganakram |
jayadrathAdriM purumitragAdhaM  durmarShaNodaM shakuniprapAtam || 39||

shastraughamakShayyamatipravRRiddhaM  yadAvagAhya shramanaShTachetAH |
bhaviShyasi tvaM hatasarvabAndhava stadA manaste paritApameShyati || 40||

tadA manaste tridivAdivAshuche rnivartatAM pArtha mahIprashAsanAt |
rAjyaM prashAstuM hi sudurlabhaM tvayA  bubhUShatA svarga ivAtapasvinA || 41||

\hrule

\medskip
                  159
\medskip

sa~njaya uvAcha||

ulUkastvarjunaM bhUyo yathoktaM vAkyamabravIt |
AshIviShamiva kruddhaM tudanvAkyashalAkayA || 1||

tasya tadvachanaM shrutvA ruShitAH pANDavA bhRRisham |
prAgeva bhRRishasa~NkruddhAH kaitavyena pradharShitAH || 2||

nAsaneShvavatiShThanta bAhU.nshchaiva vichikShipuH |
AshIviShA iva kruddhA vIkShAM chakruH parasparam || 3||

avAkShirA bhImasenaH samudaikShata keshavam |
netrAbhyAM lohitAntAbhyAmAshIviSha iva shvasan || 4||

ArtaM vAtAtmajaM dRRiShTvA krodhenAbhihataM bhRRisham |
utsmayanniva dAshArhaH kaitavyaM pratyabhAShata || 5||

prayAhi shIghraM kaitavya brUyAshchaiva suyodhanam |
shrutaM vAkyaM gRRihIto.artho mataM yatte tathAstu tat || 6||

madvachashchApi bhUyaste vaktavyaH sa suyodhanaH |
shva idAnIM pradRRishyethAH puruSho bhava durmate || 7||

manyase yachcha mUDha tvaM na yotsyati janArdanaH |
sArathyena vRRitaH pArthairiti tvaM na bibheShi cha || 8||

jaghanyakAlamapyetadbhavedyatsarvapArthivAn |
nirdaheyamahaM krodhAttRRiNAnIva hutAshanaH || 9||

yudhiShThiraniyogAttu phalgunasya mahAtmanaH |
kariShye yudhyamAnasya sArathyaM viditAtmanaH || 10||

yadyutpatasi lokA.nstrInyadyAvishasi bhUtalam |
tatra tatrArjunarathaM prabhAte drakShyase.agrataH || 11||

yachchApi bhImasenasya manyase moghagarjitam |
duHshAsanasya rudhiraM pItamityavadhAryatAm || 12||

na tvAM samIkShate pArtho nApi rAjA yudhiShThiraH |
na bhImaseno na yamau pratikUlaprabhAShiNam || 13||

\hrule

\medskip
                  160
\medskip

sa~njaya uvAcha||

duryodhanasya tadvAkyaM nishamya bharatarShabhaH |
netrAbhyAmatitAmrAbhyAM kaitavyaM samudaikShata || 1||

sa keshavamabhiprekShya guDAkesho mahAyashAH |
abhyabhAShata kaitavyaM pragRRihya vipulaM bhujam || 2||

svavIryaM yaH samAshritya samAhvayati vai parAn |
abhItaH pUraya~nshaktiM sa vai puruSha uchyate || 3||

paravIryaM samAshritya yaH samAhvayate parAn |
kShatrabandhurashaktatvAlloke sa puruShAdhamaH || 4||

sa tvaM pareShAM vIryeNa manyase vIryamAtmanaH |
svayaM kApuruSho mUDhaH parA.nshcha kSheptumichChasi || 5||

yastvaM vRRiddhaM sarvarAj~nAM hitabuddhiM jitendriyam |
maraNAya mahAbuddhiM dIkShayitvA vikatthase || 6||

bhAvaste vidito.asmAbhirdurbuddhe kulapA.nsana |
na haniShyanti ga~NgeyaM pANDavA ghRRiNayeti cha || 7||

yasya vIryaM samAshritya dhArtarAShTra vikatthase |
hantAsmi prathamaM bhIShmaM miShatAM sarvadhanvinAm || 8||

kaitavya gatvA bharatAnsametya  suyodhanaM dhArtarAShTraM bravIhi |
tathetyAha arjunaH savyasAchI  nishAvyapAye bhavitA vimardaH || 9||

yadvo.abravIdvAkyamadInasattvo  madhye kurUNAM harShayansatyasandhaH |
ahaM hantA pANDavAnAmanIkaM  shAlveyakA.nshcheti mamaiSha bhAraH || 10||

hanyAmahaM droNamRRite hi lokaM  na te bhayaM vidyate pANDavebhyaH |
tato hi te labdhatamaM cha rAjyaM  kShayaM gatAH pANDavAshcheti bhAvaH || 11||

sa darpapUrNo na samIkShase tva manarthamAtmanyapi vartamAnam |
tasmAdahaM te prathamaM samUhe  hantA samakShaM kuruvRRiddhameva || 12||

sUryodaye yuktasenaH pratIkShya  dhvajI rathI rakSha cha satyasandham |
ahaM hi vaH pashyatAM dvIpamenaM  rathAdbhIShmaM pAtayitAsmi bANaiH || 13||

shvobhUte katthanAvAkyaM vij~nAsyati suyodhanaH |
arditaM sharajAlena mayA dRRiShTvA pitAmaham || 14||

yaduktashcha sabhAmadhye puruSho hrasvadarshanaH |
kruddhena bhImasenena bhrAtA duHshAsanastava || 15||

adharmaj~no nityavairI pApabuddhirnRRisha.nsakRRit |
satyAM pratij~nAM nachirAdrakShyase tAM suyodhana || 16||

abhimAnasya darpasya krodhapAruShyayostathA |
naiShThuryasyAvalepasya AtmasambhAvanasya cha || 17||

nRRisha.nsatAyAstaikShNyasya dharmavidveShaNasya cha |
adharmasyAtivAdasya vRRiddhAtikramaNasya cha || 18||

darshanasya cha vakrasya kRRitsnasyApanayasya cha |
drakShyasi tvaM phalaM tIvramachireNa suyodhana || 19||

vAsudevadvitIye hi mayi kruddhe narAdhipa |
AshA te jIvite mUDha rAjye vA kena hetunA || 20||

shAnte bhIShme tathA droNe sUtaputre cha pAtite |
nirAsho jIvite rAjye putreShu cha bhaviShyasi || 21||

bhrAtR^INAM nidhanaM dRRiShTvA putrANAM cha suyodhana |
bhImasenena nihato duShkRRitAni smariShyasi || 22||

na dvitIyAM pratij~nAM hi pratij~nAsyati keshavaH |
satyaM bravImyahaM hyetatsarvaM satyaM bhaviShyati || 23||

ityuktaH kaitavo rAja.nstadvAkyamupadhArya cha |
anuj~nAto nivavRRite punareva yathAgatam || 24||

upAvRRitya tu pANDubhyaH kaitavyo dhRRitarAShTrajam |
gatvA yathoktaM tatsarvamuvAcha kurusa.nsadi || 25||

keshavArjunayorvAkyaM nishamya bharatarShabhaH |
duHshAsanaM cha karNaM cha shakuniM chAbhyabhAShata || 26||

Aj~nApayata rAj~nashcha balaM mitrabalaM tathA |
yathA prAgudayAtsarvA yuktA tiShThatyanIkinI || 27||

tataH karNasamAdiShTA dUtAH pratvaritA rathaiH |
uShTravAmIbhirapyanye sadashvaishcha mahAjavaiH || 28||

tUrNaM pariyayuH senAM kRRitsnAM karNasya shAsanAt |
Aj~nApayanto rAj~nastAnyogaH prAgudayAditi || 29||

\hrule

\medskip
              rathAtirathasa.nkhyAnaparva
                  161
\medskip

sa~njaya uvAcha||

ulUkasya vachaH shrutvA kuntIputro yudhiShThiraH |
senAM niryApayAmAsa dhRRiShTadyumnapurogamAm || 1||

padAtinIM nAgavatIM rathinImashvavRRindinIm |
chaturvidhabalAM bhImAmakampyAM pRRithivImiva || 2||

bhImasenAdibhirguptAM sArjunaishcha mahArathaiH |
dhRRiShTadyumnavashAM durgAM sAgarastimitopamAm || 3||

tasyAstvagre maheShvAsaH pA~nchAlyo yuddhadurmadaH |
droNaprepsuranIkAni dhRRiShTadyumnaH prakarShati || 4||

yathAbalaM yathotsAhaM rathinaH samupAdishat |
arjunaM sUtaputrAya bhImaM duryodhanAya cha || 5||

ashvatthAmne cha nakulaM shaibyaM cha kRRitavarmaNe |
saindhavAya cha vArShNeyaM yuyudhAnamupAdishat || 6||

shikhaNDinaM cha bhIShmAya pramukhe samakalpayat |
sahadevaM shakunaye chekitAnaM shalAya cha || 7||

dhRRiShTaketuM cha shalyAya gautamAyottamaujasam |
draupadeyA.nshcha pa~nchabhyastrigartebhyaH samAdishat || 8||

vRRiShasenAya saubhadraM sheShANAM cha mahIkShitAm |
samarthaM taM hi mene vai pArthAdabhyadhikaM raNe || 9||

evaM vibhajya yodhA.nstAnpRRithakcha saha chaiva ha |
jvAlAvarNo maheShvAso droNama.nshamakalpayat || 10||

dhRRiShTadyumno maheShvAsaH senApatipatistataH |
vidhivadvyUhya medhAvI yuddhAya dhRRitamAnasaH || 11||

yathAdiShTAnyanIkAni pANDavAnAmayojayat |
jayAya pANDuputrANAM yattastasthau raNAjire || 12||

\hrule

\medskip
                  162
\medskip

dhRRitarAShTra uvAcha||

pratij~nAte phalgunena vadhe bhIShmasya sa~njaya |
kimakurvanta me mandAH putrA duryodhanAdayaH || 1||

hatameva hi pashyAmi gA~NgeyaM pitaraM raNe |
vAsudevasahAyena pArthena dRRiDhadhanvanA || 2||

sa chAparimitapraj~nastachChrutvA pArthabhAShitam |
kimuktavAnmaheShvAso bhIShmaH praharatAM varaH || 3||

senApatyaM cha samprApya kauravANAM dhurandharaH |
kimacheShTata gA~Ngeyo mahAbuddhiparAkramaH || 4||

vaishampAyana uvAcha||

tatastatsa~njayastasmai sarvameva nyavedayat |
yathoktaM kuruvRRiddhena bhIShmeNAmitatejasA || 5||

sa~njaya uvAcha||

senApatyamanuprApya bhIShmaH shAntanavo nRRipa |
duryodhanamuvAchedaM vachanaM harShayanniva || 6||

namaskRRitvA kumArAya senAnye shaktipANaye |
ahaM senApatiste.adya bhaviShyAmi na sa.nshayaH || 7||

senAkarmaNyabhij~no.asmi vyUheShu vividheShu cha |
karma kArayituM chaiva bhRRitAnapyabhRRitA.nstathA || 8||

yAtrAyAneShu yuddheShu labdhaprashamaneShu cha |
bhRRishaM veda mahArAja yathA veda bRRihaspatiH || 9||

vyUhAnapi mahArambhAndaivagAndharvamAnuShAn |
tairahaM mohayiShyAmi pANDavAnvyetu te jvaraH || 10||

so.ahaM yotsyAmi tattvena pAlaya.nstava vAhinIm |
yathAvachChAstrato rAjanvyetu te mAnaso jvaraH || 11||

duryodhana uvAcha||

na vidyate me gA~Ngeya bhayaM devAsureShvapi |
samasteShu mahAbAho satyametadbravImi te || 12||

kiM punastvayi durdharShe senApatye vyavasthite |
droNe cha puruShavyAghre sthite yuddhAbhinandini || 13||

bhavadbhyAM puruShAgryAbhyAM sthitAbhyAM vijayo mama |
na durlabhaM kurushreShTha devarAjyamapi dhruvam || 14||

rathasa~NkhyAM tu kArtsnyena pareShAmAtmanastathA |
tathaivAtirathAnAM cha vettumichChAmi kaurava || 15||

pitAmaho hi kushalaH pareShAmAtmanastathA |
shrotumichChAmyahaM sarvaiH sahaibhirvasudhAdhipaiH || 16||

bhIShma uvAcha||

gAndhAre shRRiNu rAjendra rathasa~NkhyAM svake bale |
ye rathAH pRRithivIpAla tathaivAtirathAshcha ye || 17||

bahUnIha sahasrANi prayutAnyarbudAni cha |
rathAnAM tava senAyAM yathAmukhyaM tu me shRRiNu || 18||

bhavAnagre rathodAraH saha sarvaiH sahodaraiH |
duHshAsanaprabhRRitibhirbhrAtRRibhiH shatasaMmitaiH || 19||

sarve kRRitapraharaNAshChedyabhedyavishAradAH |
rathopasthe gajaskandhe gadAyuddhe.asicharmaNi || 20||

sa.nyantAraH prahartAraH kRRitAstrA bhArasAdhanAH |
iShvastre droNashiShyAshcha kRRipasya cha sharadvataH || 21||

ete haniShyanti raNe pA~nchAlAnyuddhadurmadAn |
kRRitakilbiShAH pANDaveyairdhArtarAShTrA manasvinaH || 22||

tato.ahaM bharatashreShTha sarvasenApatistava |
shatrUnvidhva.nsayiShyAmi kadarthIkRRitya pANDavAn || 23||

na tvAtmano guNAnvaktumarhAmi vidito.asmi te || 23||

kRRitavarmA tvatiratho bhojaH praharatAM varaH |
arthasiddhiM tava raNe kariShyati na sa.nshayaH || 24||

astravidbhiranAdhRRiShyo dUrapAtI dRRiDhAyudhaH |
haniShyati ripU.nstubhyaM mahendro dAnavAniva || 25||

madrarAjo maheShvAsaH shalyo me.atiratho mataH |
spardhate vAsudevena yo vai nityaM raNe raNe || 26||

bhAgineyAnnijA.nstyaktvA shalyaste rathasattamaH |
eSha yotsyati sa~NgrAme kRRiShNaM chakragadAdharam || 27||

sAgarormisamairvegaiH plAvayanniva shAtravAn |
bhUrishravAH kRRitAstrashcha tava chApi hitaH suhRRit || 28||

saumadattirmaheShvAso rathayUthapayUthapaH |
balakShayamamitrANAM sumahAntaM kariShyati || 29||

sindhurAjo mahArAja mato me dviguNo rathaH |
yotsyate samare rAjanvikrAnto rathasattamaH || 30||

draupadIharaNe pUrvaM parikliShTaH sa pANDavaiH |
sa.nsmara.nstaM parikleshaM yotsyate paravIrahA || 31||

etena hi tadA rAja.nstapa AsthAya dAruNam |
sudurlabho varo labdhaH pANDavAnyoddhumAhave || 32||

sa eSha rathashArdUlastadvairaM sa.nsmaranraNe |
yotsyate pANDavA.nstAta prANA.nstyaktvA sudustyajAn || 33||

\hrule

\medskip
                  163
\medskip

bhIShma uvAcha||

sudakShiNastu kAmbojo ratha ekaguNo mataH |
tavArthasiddhimAkA~NkShanyotsyate samare paraiH || 1||

etasya rathasiMhasya tavArthe rAjasattama |
parAkramaM yathendrasya drakShyanti kuravo yudhi || 2||

etasya rathava.nsho hi tigmavegaprahAriNAm |
kAmbojAnAM mahArAja shalabhAnAmivAyatiH || 3||

nIlo mAhiShmatIvAsI nIlavarmadharastava |
rathava.nshena shatrUNAM kadanaM vai kariShyati || 4||

kRRitavairaH purA chaiva sahadevena pArthivaH |
yotsyate satataM rAja.nstavArthe kurusattama || 5||

vindAnuvindAvAvantyau sametau rathasattamau |
kRRitinau samare tAta dRRiDhavIryaparAkramau || 6||

etau tau puruShavyAghrau ripusainyaM pradhakShyataH |
gadAprAsAsinArAchaistomaraishcha bhujachyutaiH || 7||

yuddhAbhikAmau samare krIDantAviva yUthapau |
yUthamadhye mahArAja vicharantau kRRitAntavat || 8||

trigartA bhrAtaraH pa~ncha rathodArA matA mama |
kRRitavairAshcha pArthena virATanagare tadA || 9||

makarA iva rAjendra samuddhatatara~NgiNIm |
ga~NgAM vikShobhayiShyanti pArthAnAM yudhi vAhinIm || 10||

te rathAH pa~ncha rAjendra yeShAM satyaratho mukham |
ete yotsyanti samare sa.nsmarantaH purA kRRitam || 11||

vyalIkaM pANDaveyena bhImasenAnujena ha |
disho vijayatA rAja~nshvetavAhena bhArata || 12||

te haniShyanti pArthAnAM samAsAdya mahArathAn |
varAnvarAnmaheShvAsAnkShatriyANAM dhurandharAH || 13||

lakShmaNastava putrastu tathA duHshAsanasya cha |
ubhau tau puruShavyAghrau sa~NgrAmeShvanivartinau || 14||

taruNau sukumArau cha rAjaputrau tarasvinau |
yuddhAnAM cha visheShaj~nau praNetArau cha sarvashaH || 15||

rathau tau rathashArdUla matau me rathasattamau |
kShatradharmaratau vIrau mahatkarma kariShyataH || 16||

daNDadhAro mahArAja ratha eko nararShabhaH |
yotsyate samaraM prApya svena sainyena pAlitaH || 17||

bRRihadbalastathA rAjA kausalyo rathasattamaH |
ratho mama matastAta dRRiDhavegaparAkramaH || 18||

eSha yotsyati sa~NgrAme svAM chamUM sampraharShayan |
ugrAyudho maheShvAso dhArtarAShTrahite rataH || 19||

kRRipaH shAradvato rAjanrathayUthapayUthapaH |
priyAnprANAnparityajya pradhakShyati ripU.nstava || 20||

gautamasya maharSherya AchAryasya sharadvataH |
kArttikeya ivAjeyaH sharastambAtsuto.abhavat || 21||

eSha senAM bahuvidhAM vividhAyudhakArmukAm |
agnivatsamare tAta chariShyati vimardayan || 22||

\hrule

\medskip
                  164
\medskip

bhIShma uvAcha||

shakunirmAtulaste.asau ratha eko narAdhipa |
prasajya pANDavairvairaM yotsyate nAtra sa.nshayaH || 1||

etasya sainyA durdharShAH samare.apratiyAyinaH |
vikRRitAyudhabhUyiShThA vAyuvegasamA jave || 2||

droNaputro maheShvAsaH sarveShAmati dhanvinAm |
samare chitrayodhI cha dRRiDhAstrashcha mahArathaH || 3||

etasya hi mahArAja yathA gANDIvadhanvanaH |
sharAsanAdvinirmuktAH sa.nsaktA yAnti sAyakAH || 4||

naiSha shakyo mayA vIraH sa~NkhyAtuM rathasattamaH |
nirdahedapi lokA.nstrInichChanneSha mahAyashAH || 5||

krodhastejashcha tapasA sambhRRito.a.ashramavAsinA |
droNenAnugRRihItashcha divyairastrairudAradhIH || 6||

doShastvasya mahAneko yenaiSha bharatarShabha |
na me ratho nAtiratho mataH pArthivasattama || 7||

jIvitaM priyamatyarthamAyuShkAmaH sadA dvijaH |
na hyasya sadRRishaH kashchidubhayoH senayorapi || 8||

hanyAdekarathenaiva devAnAmapi vAhinIm |
vapuShmA.nstalaghoSheNa sphoTayedapi parvatAn || 9||

asa~NkhyeyaguNo vIraH prahartA dAruNadyutiH |
daNDapANirivAsahyaH kAlavatprachariShyati || 10||

yugAntAgnisamaH krodhe siMhagrIvo mahAmatiH |
eSha bhArata yuddhasya pRRiShThaM sa.nshamayiShyati || 11||

pitA tvasya mahAtejA vRRiddho.api yuvabhirvaraH |
raNe karma mahatkartA tatra me nAsti sa.nshayaH || 12||

astravegAniloddhUtaH senAkakShendhanotthitaH |
pANDuputrasya sainyAni pradhakShyati jaye dhRRitaH || 13||

rathayUthapayUthAnAM yUthapaH sa nararShabhaH |
bhAradvAjAtmajaH kartA karma tIvraM hitAya vaH || 14||

sarvamUrdhAbhiShiktAnAmAchAryaH sthaviro guruH |
gachChedantaM sRRi~njayAnAM priyastvasya dhana~njayaH || 15||

naiSha jAtu maheShvAsaH pArthamakliShTakAriNam |
hanyAdAchAryakaM dIptaM sa.nsmRRitya guNanirjitam || 16||

shlAghatyeSha sadA vIraH pArthasya guNavistaraiH |
putrAdabhyadhikaM chaiva bhAradvAjo.anupashyati || 17||

hanyAdekarathenaiva devagandharvadAnavAn |
ekIbhUtAnapi raNe divyairastraiH pratApavAn || 18||

pauravo rAjashArdUlastava rAjanmahArathaH |
mato mama ratho vIra paravIrarathArujaH || 19||

svena sainyena sahitaH pratapa~nshatruvAhinIm |
pradhakShyati sa pA~nchAlAnkakShaM kRRiShNagatiryathA || 20||

satyavrato rathavaro rAjaputro mahArathaH |
tava rAjanripubale kAlavatprachariShyati || 21||

etasya yodhA rAjendra vichitrakavachAyudhAH |
vichariShyanti sa~NgrAme nighnantaH shAtravA.nstava || 22||

vRRiShaseno rathAgryaste karNaputro mahArathaH |
pradhakShyati ripUNAM te balAni balinAM varaH || 23||

jalasandho mahAtejA rAjanrathavarastava |
tyakShyate samare prANAnmAgadhaH paravIrahA || 24||

eSha yotsyati sa~NgrAme gajaskandhavishAradaH |
rathena vA mahAbAhuH kShapaya~nshatruvAhinIm || 25||

ratha eSha mahArAja mato mama nararShabhaH |
tvadarthe tyakShyati prANAnsaha sainyo mahAraNe || 26||

eSha vikrAntayodhI cha chitrayodhI cha sa~Ngare |
vItabhIshchApi te rAja~nshAtravaiH saha yotsyate || 27||

bAhlIko.atirathashchaiva samare chAnivartitA |
mama rAjanmato yuddhe shUro vaivasvatopamaH || 28||

na hyeSha samaraM prApya nivarteta katha~nchana |
yathA satatago rAjannAbhihatya parAnraNe || 29||

senApatirmahArAja satyavA.nste mahArathaH |
raNeShvadbhutakarmA cha rathaH pararathArujaH || 30||

etasya samaraM dRRiShTvA na vyathAsti katha~nchana |
utsmayannabhyupaityeSha parAnrathapathe sthitAn || 31||

eSha chAriShu vikrAntaH karma satpuruShochitam |
kartA vimarde sumahattvadarthe puruShottamaH || 32||

alAyudho rAkShasendraH krUrakarmA mahAbalaH |
haniShyati parAnrAjanpUrvavairamanusmaran || 33||

eSha rAkShasasainyAnAM sarveShAM rathasattamaH |
mAyAvI dRRiDhavairashcha samare vichariShyati || 34||

prAgjyotiShAdhipo vIro bhagadattaH pratApavAn |
gajA~NkushadharashreShTho rathe chaiva vishAradaH || 35||

etena yuddhamabhavatpurA gANDIvadhanvanaH |
divasAnsubahUnrAjannubhayorjayagRRiddhinoH || 36||

tataH sakhAyaM gAndhAre mAnayanpAkashAsanam |
akarotsa.nvidaM tena pANDavena mahAtmanA || 37||

eSha yotsyati sa~NgrAme gajaskandhavishAradaH |
airAvatagato rAjA devAnAmiva vAsavaH || 38||

\hrule

\medskip
                  165
\medskip

bhIShma uvAcha||

achalo vRRiShakashchaiva bhrAtarau sahitAvubhau |
rathau tava durAdharShau shatrUnvidhva.nsayiShyataH || 1||

balavantau naravyAghrau dRRiDhakrodhau prahAriNau |
gAndhAramukhyau taruNau darshanIyau mahAbalau || 2||

sakhA te dayito nityaM ya eSha raNakarkashaH |
protsAhayati rAja.nstvAM vigrahe pANDavaiH saha || 3||

paruShaH katthano nIchaH karNo vaikartanastava |
mantrI netA cha bandhushcha mAnI chAtyantamuchChritaH || 4||

eSha naiva rathaH pUrNo nApyevAtiratho nRRipa |
viyuktaH kavachenaiSha sahajena vichetanaH || 5||

kuNDalAbhyAM cha divyAbhyAM viyuktaH satataM ghRRiNI || 5||

abhishApAchcha rAmasya brAhmaNasya cha bhAShaNAt |
karaNAnAM viyogAchcha tena me.ardharatho mataH || 6||

naiSha phalgunamAsAdya punarjIvanvimokShyate || 6||

sa~njaya uvAcha||

tato.abravInmahAbAhurdroNaH shastrabhRRitAM varaH |
evametadyathAttha tvaM na mithyAstIti ki~nchana || 7||

raNe raNe.atimAnI cha vimukhashchaiva dRRishyate |
ghRRiNI karNaH pramAdI cha tena me.ardharatho mataH || 8||

etachChrutvA tu rAdheyaH krodhAdutphullalochanaH |
uvAcha bhIShmaM rAjendra tudanvAgbhiH pratodavat || 9||

pitAmaha yatheShTaM mAM vAkSharairupakRRintasi |
anAgasaM sadA dveShAdevameva pade pade || 10||

marShayAmi cha tatsarvaM duryodhanakRRitena vai || 10||

tvaM tu mAM manyase.ashaktaM yathA kApuruShaM tathA |
bhavAnardharatho mahyaM mato nAstyatra sa.nshayaH || 11||

sarvasya jagatashchaiva gA~Ngeya na mRRiShA vade |
kurUNAmahito nityaM na cha rAjAvabudhyate || 12||

ko hi nAma samAneShu rAjasUdAttakarmasu |
tejovadhamimaM kuryAdvibhedayiShurAhave || 13||

yathA tvaM guNanirdeshAdaparAdhaM chikIrShasi || 13||

na hAyanairna palitairna vittairna cha bandhubhiH |
mahArathatvaM sa~NkhyAtuM shakyaM kShatrasya kaurava || 14||

balajyeShThaM smRRitaM kShatraM mantrajyeShThA dvijAtayaH |
dhanajyeShThAH smRRitA vaishyAH shUdrAstu vayasAdhikAH || 15||

yathechChakaM svaya~NgrAhAdrathAnatirathA.nstathA |
kAmadveShasamAyukto mohAtprakurute bhavAn || 16||

duryodhana mahAbAho sAdhu samyagavekShyatAm |
tyajyatAM duShTabhAvo.ayaM bhIShmaH kilbiShakRRittava || 17||

bhinnA hi senA nRRipate duHsandheyA bhavatyuta |
maulApi puruShavyAghra kimu nAnA samutthitA || 18||

eShAM dvaidhaM samutpannaM yodhAnAM yudhi bhArata |
tejovadho naH kriyate pratyakSheNa visheShataH || 19||

rathAnAM kva cha vij~nAnaM kva cha bhIShmo.alpachetanaH |
ahamAvArayiShyAmi pANDavAnAmanIkinIm || 20||

AsAdya mAmamogheShuM gamiShyanti disho dasha |
pANDavAH sahapa~nchAlAH shArdUlaM vRRiShabhA iva || 21||

kva cha yuddhavimardo vA mantrAH suvyAhRRitAni vA |
kva cha bhIShmo gatavayA mandAtmA kAlamohitaH || 22||

spardhate hi sadA nityaM sarveNa jagatA saha |
na chAnyaM puruShaM ka~nchinmanyate moghadarshanaH || 23||

shrotavyaM khalu vRRiddhAnAmiti shAstranidarshanam |
na tvevApyativRRiddhAnAM punarbAlA hi te matAH || 24||

ahameko haniShyAmi pANDavAnnAtra sa.nshayaH |
suyuddhe rAjashArdUla yasho bhIShmaM gamiShyati || 25||

kRRitaH senApatistveSha tvayA bhIShmo narAdhipa |
senApatiM guNo gantA na tu yodhAnkatha~nchana || 26||

nAhaM jIvati gA~Ngeye yotsye rAjankatha~nchana |
hate tu bhIShme yodhAsmi sarvaireva mahArathaiH || 27||

\hrule

\medskip
                  166
\medskip

bhIShma uvAcha||

samudyato.ayaM bhAro me sumahAnsAgaropamaH |
dhArtarAShTrasya sa~NgrAme varShapUgAbhichintitaH || 1||

tasminnabhyAgate kAle pratapte lomaharShaNe |
mithobhedo na me kAryastena jIvasi sUtaja || 2||

na hyahaM nAdya vikramya sthaviro.api shishostava |
yuddhashraddhAM raNe ChindyAM jIvitasya cha sUtaja || 3||

jAmadagnyena rAmeNa mahAstrANi pramu~nchatA |
na me vyathAbhavatkAchittvaM tu me kiM kariShyasi || 4||

kAmaM naitatprasha.nsanti santo.a.atmabalasa.nstavam |
vakShyAmi tu tvAM santapto nihIna kulapA.nsana || 5||

sametaM pArthivaM kShatraM kAshirAj~naH svaya.nvare |
nirjityaikarathenaiva yatkanyAstarasA hRRitAH || 6||

IdRRishAnAM sahasrANi vishiShTAnAmatho punaH |
mayaikena nirastAni sasainyAni raNAjire || 7||

tvAM prApya vairapuruShaM kurUNAmanayo mahAn |
upasthito vinAshAya yatasva puruSho bhava || 8||

yudhyasva pArthaM samare yena vispardhase saha |
drakShyAmi tvAM vinirmuktamasmAdyuddhAtsudurmate || 9||

sa~njaya uvAcha||

tamuvAcha tato rAjA dhArtarAShTro mahAmanAH |
mAmavekShasva gA~Ngeya kAryaM hi mahadudyatam || 10||

chintyatAmidamevAgre mama niHshreyasaM param |
ubhAvapi bhavantau me mahatkarma kariShyataH || 11||

bhUyashcha shrotumichChAmi pareShAM rathasattamAn |
ye chaivAtirathAstatra tathaiva rathayUthapAH || 12||

balAbalamamitrANAM shrotumichChAmi kaurava |
prabhAtAyAM rajanyAM vai idaM yuddhaM bhaviShyati || 13||

bhIShma uvAcha||

ete rathAste sa~NkhyAtAstathaivAtirathA nRRipa |
ya chApyardharathA rAjanpANDavAnAmataH shRRiNu || 14||

yadi kautUhalaM te.adya pANDavAnAM bale nRRipa |
rathasa~NkhyAM mahAbAho sahaibhirvasudhAdhipaiH || 15||

svayaM rAjA rathodAraH pANDavaH kuntinandanaH |
agnivatsamare tAta chariShyati na sa.nshayaH || 16||

bhImasenastu rAjendra ratho.aShTaguNasaMmitaH |
nAgAyutabalo mAnI tejasA na sa mAnuShaH || 17||

mAdrIputrau tu rathinau dvAveva puruSharShabhau |
ashvinAviva rUpeNa tejasA cha samanvitau || 18||

ete chamUmukhagatAH smarantaH kleshamAtmanaH |
rudravatprachariShyanti tatra me nAsti sa.nshayaH || 19||

sarva eva mahAtmAnaH shAlaskandhA ivodgatAH |
prAdeshenAdhikAH pumbhiranyaiste cha pramANataH || 20||

siMhasaMhananAH sarve pANDuputrA mahAbalAH |
charitabrahmacharyAshcha sarve chAtitapasvinaH || 21||

hrImantaH puruShavyAghrA vyAghrA iva balotkaTAH |
jave prahAre saMmarde sarva evAtimAnuShAH || 22||

sarve jitamahIpAlA digjaye bharatarShabha || 22||

na chaiShAM puruShAH kechidAyudhAni gadAH sharAn |
viShahanti sadA kartumadhijyAnyapi kaurava || 23||

udyantuM vA gadAM gurvIM sharAnvApi prakarShitum || 23||

jave lakShyasya haraNe bhojye pA.nsuvikarShaNe |
bAlairapi bhavantastaiH sarva eva visheShitAH || 24||

te te sainyaM samAsAdya vyAghrA iva balotkaTAH |
vidhva.nsayiShyanti raNe mA sma taiH saha sa~NgamaH || 25||

ekaikashaste sa~NgrAme hanyuH sarvAnmahIkShitaH |
pratyakShaM tava rAjendra rAjasUye yathAbhavat || 26||

draupadyAshcha parikleshaM dyUte cha paruShA giraH |
te sa.nsmarantaH sa~NgrAme vichariShyanti kAlavat || 27||

lohitAkSho guDAkesho nArAyaNasahAyavAn |
ubhayoH senayorvIra ratho nAstIha tAdRRishaH || 28||

na hi deveShu vA pUrvaM dAnaveShUrageShu vA |
rAkShaseShvatha yakSheShu nareShu kuta eva tu || 29||

bhUto.atha vA bhaviShyo vA rathaH kashchinmayA shrutaH |
samAyukto mahArAja yathA pArthasya dhImataH || 30||

vAsudevashcha sa.nyantA yoddhA chaiva dhana~njayaH |
gANDIvaM cha dhanurdivyaM te chAshvA vAtaraMhasaH || 31||

abhedyaM kavachaM divyamakShayyau cha maheShudhI |
astragrAmashcha mAhendro raudraH kaubera eva cha || 32||

yAmyashcha vAruNashchaiva gadAshchograpradarshanAH |
vajrAdIni cha mukhyAni nAnApraharaNAni vai || 33||

dAnavAnAM sahasrANi hiraNyapuravAsinAm |
hatAnyekarathenAjau kastasya sadRRisho rathaH || 34||

eSha hanyAddhi sa.nrambhI balavAnsatyavikramaH |
tava senAM mahAbAhuH svAM chaiva paripAlayan || 35||

ahaM chainaM pratyudiyAmAchAryo vA dhana~njayam |
na tRRitIyo.asti rAjendra senayorubhayorapi || 36||

ya enaM sharavarShANi varShantamudiyAdrathI || 36||

jImUta iva gharmAnte mahAvAtasamIritaH |
samAyuktastu kaunteyo vAsudevasahAyavAn || 37||

taruNashcha kRRitI chaiva jIrNAvAvAmubhAvapi || 37||

sa~njaya uvAcha||

etachChrutvA tu bhIShmasya rAj~nAM dadhva.nsire tadA |
kA~nchanA~NgadinaH pInA bhujAshchandanarUShitAH || 38||

manobhiH saha sAvegaiH sa.nsmRRitya cha purAtanam |
sAmarthyaM pANDaveyAnAM yathApratyakShadarshanAt || 39||

\hrule

\medskip
                  167
\medskip

bhIShma uvAcha||

draupadeyA mahArAja sarve pa~ncha mahArathAH |
vairATiruttarashchaiva ratho mama mahAnmataH || 1||

abhimanyurmahArAja rathayUthapayUthapaH |
samaH pArthena samare vAsudevena vA bhavet || 2||

laghvastrashchitrayodhI cha manasvI dRRiDhavikramaH |
sa.nsmaranvai parikleshaM svapiturvikramiShyati || 3||

sAtyakirmAdhavaH shUro rathayUthapayUthapaH |
eSha vRRiShNipravIrANAmamarShI jitasAdhvasaH || 4||

uttamaujAstathA rAjanratho mama mahAnmataH |
yudhAmanyushcha vikrAnto rathodAro nararShabhaH || 5||

eteShAM bahusAhasrA rathA nAgA hayAstathA |
yotsyante te tanuM tyaktvA kuntIputrapriyepsayA || 6||

pANDavaiH saha rAjendra tava senAsu bhArata |
agnimArutavadrAjannAhvayantaH parasparam || 7||

ajeyau samare vRRiddhau virATadrupadAvubhau |
mahArathau mahAvIryau matau me puruSharShabhau || 8||

vayovRRiddhAvapi tu tau kShatradharmaparAyaNau |
yatiShyete paraM shaktyA sthitau vIragate pathi || 9||

sambandhakena rAjendra tau tu vIryabalAnvayAt |
AryavRRittau maheShvAsau snehapAshasitAvubhau || 10||

kAraNaM prApya tu narAH sarva eva mahAbhujAH |
shUrA vA kAtarA vApi bhavanti narapu~Ngava || 11||

ekAyanagatAvetau pArthena dRRiDhabhaktikau |
tyaktvA prANAnparaM shaktyA ghaTitArau narAdhipa || 12||

pRRithagakShauhiNIbhyAM tAvubhau sa.nyati dAruNau |
sambandhibhAvaM rakShantau mahatkarma kariShyataH || 13||

lokavIrau maheShvAsau tyaktAtmAnau cha bhArata |
pratyayaM parirakShantau mahatkarma kariShyataH || 14||

\hrule

\medskip
                  168
\medskip

bhIShma uvAcha||

pA~nchAlarAjasya suto rAjanparapura~njayaH |
shikhaNDI rathamukhyo me mataH pArthasya bhArata || 1||

eSha yotsyati sa~NgrAme nAshayanpUrvasa.nsthitim |
paraM yasho viprathaya.nstava senAsu bhArata || 2||

etasya bahulAH senAH pA~nchAlAshcha prabhadrakAH |
tenAsau rathava.nshena mahatkarma kariShyati || 3||

dhRRiShTadyumnashcha senAnIH sarvasenAsu bhArata |
mato me.atiratho rAjandroNashiShyo mahArathaH || 4||

eSha yotsyati sa~NgrAme sUdayanvai parAnraNe |
bhagavAniva sa~NkruddhaH pinAkI yugasa~NkShaye || 5||

etasya tadrathAnIkaM kathayanti raNapriyAH |
bahutvAtsAgaraprakhyaM devAnAmiva sa.nyuge || 6||

kShatradharmA tu rAjendra mato me.ardharatho nRRipa |
dhRRiShTadyumnasya tanayo bAlyAnnAtikRRitashramaH || 7||

shishupAlasuto vIrashchedirAjo mahArathaH |
dhRRiShTaketurmaheShvAsaH sambandhI pANDavasya ha || 8||

eSha chedipatiH shUraH saha putreNa bhArata |
mahArathenAsukaraM mahatkarma kariShyati || 9||

kShatradharmarato mahyaM mataH parapura~njayaH |
kShatradevastu rAjendra pANDaveShu rathottamaH || 10||

jayantashchAmitaujAshcha satyajichcha mahArathaH || 10||

mahArathA mahAtmAnaH sarve pA~nchAlasattamAH |
yotsyante samare tAta sa.nrabdhA iva ku~njarAH || 11||

ajo bhojashcha vikrAntau pANDaveShu mahArathau |
pANDavAnAM sahAyArthe paraM shaktyA yatiShyataH || 12||

shIghrAstrau chitrayoddhArau kRRitinau dRRiDhavikramau || 12||

kekayAH pa~ncha rAjendra bhrAtaro yuddhadurmadAH |
sarva ete rathodArAH sarve lohitakadhvajAH || 13||

kAshikaH sukumArashcha nIlo yashchAparo nRRipaH |
sUryadattashcha sha~Nkhashcha madirAshvashcha nAmataH || 14||

sarva ete rathodArAH sarve chAhavalakShaNAH |
sarvAstraviduShaH sarve mahAtmAno matA mama || 15||

vArdhakShemirmahArAja ratho mama mahAnmataH |
chitrAyudhashcha nRRipatirmato me rathasattamaH || 16||

sa hi sa~NgrAmashobhI cha bhaktashchApi kirITinaH || 16||

chekitAnaH satyadhRRitiH pANDavAnAM mahArathau |
dvAvimau puruShavyAghrau rathodArau matau mama || 17||

vyAghradattashcha rAjendra chandrasenashcha bhArata |
matau mama rathodArau pANDavAnAM na sa.nshayaH || 18||

senAbindushcha rAjendra krodhahantA cha nAmataH |
yaH samo vAsudevena bhImasenena chAbhibhUH || 19||

sa yotsyatIha vikramya samare tava sainikaiH || 19||

mAM droNaM cha kRRipaM chaiva yathA saMmanyate bhavAn |
tathA sa samarashlAghI mantavyo rathasattamaH || 20||

kAshyaH paramashIghrAstraH shlAghanIyo rathottamaH |
ratha ekaguNo mahyaM mataH parapura~njayaH || 21||

ayaM cha yudhi vikrAnto mantavyo.aShTaguNo rathaH |
satyajitsamarashlAghI drupadasyAtmajo yuvA || 22||

gataH so.atirathatvaM hi dhRRiShTadyumnena saMmitaH |
pANDavAnAM yashaskAmaH paraM karma kariShyati || 23||

anuraktashcha shUrashcha ratho.ayamaparo mahAn |
pANDyarAjo mahAvIryaH pANDavAnAM dhurandharaH || 24||

dRRiDhadhanvA maheShvAsaH pANDavAnAM rathottamaH |
shreNimAnkauravashreShTha vasudAnashcha pArthivaH || 25||

ubhAvetAvatirathau matau mama parantapa || 25||

\hrule

\medskip
                  169
\medskip

bhIShma uvAcha||

rochamAno mahArAja pANDavAnAM mahArathaH |
yotsyate.amaravatsa~Nkhye parasainyeShu bhArata || 1||

purujitkuntibhojashcha maheShvAso mahAbalaH |
mAtulo bhImasenasya sa cha me.atiratho mataH || 2||

eSha vIro maheShvAsaH kRRitI cha nipuNashcha ha |
chitrayodhI cha shaktashcha mato me rathapu~NgavaH || 3||

sa yotsyati hi vikramya maghavAniva dAnavaiH |
yodhAshchAsya parikhyAtAH sarve yuddhavishAradAH || 4||

bhAgineyakRRite vIraH sa kariShyati sa~Ngare |
sumahatkarma pANDUnAM sthitaH priyahite nRRipaH || 5||

bhaimasenirmahArAja haiDimbo rAkShaseshvaraH |
mato me bahumAyAvI rathayUthapayUthapaH || 6||

yotsyate samare tAta mAyAbhiH samarapriyaH |
ye chAsya rAkShasAH shUrAH sachivA vashavartinaH || 7||

ete chAnye cha bahavo nAnAjanapadeshvarAH |
sametAH pANDavasyArthe vAsudevapurogamAH || 8||

ete prAdhAnyato rAjanpANDavasya mahAtmanaH |
rathAshchAtirathAshchaiva ye chApyardharathA matAH || 9||

neShyanti samare senAM bhImAM yaudhiShThirIM nRRipa |
mahendreNeva vIreNa pAlyamAnAM kirITinA || 10||

tairahaM samare vIra tvAmAyadbhirjayaiShibhiH |
yotsyAmi jayamAkA~NkShannatha vA nidhanaM raNe || 11||

pArthaM cha vAsudevaM cha chakragANDIvadhAriNau |
sandhyAgatAvivArkendU sameShye puruShottamau || 12||

ye chaiva te rathodArAH pANDuputrasya sainikAH |
sahasainyAnahaM tA.nshcha pratIyAM raNamUrdhani || 13||

ete rathAshchAtirathAshcha tubhyaM  yathApradhAnaM nRRipa kIrtitA mayA |
tathA rAjannardharathAshcha ke chi ttathaiva teShAmapi kauravendra || 14||

arjunaM vAsudevaM cha ye chAnye tatra pArthivAH |
sarvAnAvArayiShyAmi yAvaddrakShyAmi bhArata || 15||

pA~nchAlyaM tu mahAbAho nAhaM hanyAM shikhaNDinam |
udyateShumabhiprekShya pratiyudhyantamAhave || 16||

lokastadveda yadahaM pituH priyachikIrShayA |
prAptaM rAjyaM parityajya brahmacharye dhRRitavrataH || 17||

chitrA~NgadaM kauravANAmahaM rAjye.abhyaShechayam |
vichitravIryaM cha shishuM yauvarAjye.abhyaShechayam || 18||

devavratatvaM vikhyApya pRRithivyAM sarvarAjasu |
naiva hanyAM striyaM jAtu na strIpUrvaM katha~nchana || 19||

sa hi strIpUrvako rAja~nshikhaNDI yadi te shrutaH |
kanyA bhUtvA pumA~njAto na yotsye tena bhArata || 20||

sarvA.nstvanyAnhaniShyAmi pArthivAnbharatarShabha |
yAnsameShyAmi samare na tu kuntIsutAnnRRipa || 21||

\hrule

\medskip
              ambopAkhyAnaparva
                  170
\medskip

duryodhana uvAcha||

kimarthaM bharatashreShTha na hanyAstvaM shikhaNDinam |
udyateShumatho dRRiShTvA samareShvAtatAyinam || 1||

pUrvamuktvA mahAbAho pANDavAnsaha somakaiH |
vadhiShyAmIti gA~Ngeya tanme brUhi pitAmaha || 2||

bhIShma uvAcha||

shRRiNu duryodhana kathAM sahaibhirvasudhAdhipaiH |
yadarthaM yudhi samprekShya nAhaM hanyAM shikhaNDinam || 3||

mahArAjo mama pitA shantanurbharatarShabhaH |
diShTAntaM prApa dharmAtmA samaye puruSharShabha || 4||

tato.ahaM bharatashreShTha pratij~nAM paripAlayan |
chitrA~NgadaM bhrAtaraM vai mahArAjye.abhyaShechayam || 5||

tasmi.nshcha nidhanaM prApte satyavatyA mate sthitaH |
vichitravIryaM rAjAnamabhyaShi~nchaM yathAvidhi || 6||

mayAbhiShikto rAjendra yavIyAnapi dharmataH |
vichitravIryo dharmAtmA mAmeva samudaikShata || 7||

tasya dArakriyAM tAta chikIrShurahamapyuta |
anurUpAdiva kulAditi chintya mano dadhe || 8||

tathAshrauShaM mahAbAho tisraH kanyAH svaya.nvare |
rUpeNApratimAH sarvAH kAshirAjasutAstadA || 9||

ambA chaivAmbikA chaiva tathaivAmbAlikAparA || 9||

rAjAnashcha samAhUtAH pRRithivyAM bharatarShabha |
ambA jyeShThAbhavattAsAmambikA tvatha madhyamA || 10||

ambAlikA cha rAjendra rAjakanyA yavIyasI || 10||

so.ahamekarathenaiva gataH kAshipateH purIm |
apashyaM tA mahAbAho tisraH kanyAH svala~NkRRitAH || 11||

rAj~nashchaiva samAvRRittAnpArthivAnpRRithivIpate || 11||

tato.ahaM tAnnRRipAnsarvAnAhUya samare sthitAn |
rathamAropayAM chakre kanyAstA bharatarShabha || 12||

vIryashulkAshcha tA j~nAtvA samAropya rathaM tadA |
avochaM pArthivAnsarvAnahaM tatra samAgatAn || 13||

bhIShmaH shAntanavaH kanyA haratIti punaH punaH || 13||

te yatadhvaM paraM shaktyA sarve mokShAya pArthivAH |
prasahya hi nayAmyeSha miShatAM vo narAdhipAH || 14||

tataste pRRithivIpAlAH samutpeturudAyudhAH |
yogo yoga iti kruddhAH sArathI.nshchApyachodayan || 15||

te rathairmeghasa~NkAshairgajaishcha gajayodhinaH |
pRRiShThyaishchAshvairmahIpAlAH samutpeturudAyudhAH || 16||

tataste mAM mahIpAlAH sarva eva vishAM pate |
rathavrAtena mahatA sarvataH paryavArayan || 17||

tAnahaM sharavarSheNa mahatA pratyavArayam |
sarvAnnRRipA.nshchApyajayaM devarADiva dAnavAn || 18||

teShAmApatatAM chitrAndhvajAnhemapariShkRRitAn |
ekaikena hi bANena bhUmau pAtitavAnaham || 19||

hayA.nshchaiShAM gajA.nshchaiva sArathI.nshchApyahaM raNe |
apAtayaM sharairdIptaiH prahasanpuruSharShabha || 20||

te nivRRittAshcha bhagnAshcha dRRiShTvA tallAghavaM mama |
athAhaM hAstinapuramAyAM jitvA mahIkShitaH || 21||

ato.ahaM tAshcha kanyA vai bhrAturarthAya bhArata |
tachcha karma mahAbAho satyavatyai nyavedayam || 22||

\hrule

\medskip
                  171
\medskip

bhIShma uvAcha||

tato.ahaM bharatashreShTha mAtaraM vIramAtaram |
abhigamyopasa~NgRRihya dAsheyImidamabruvam || 1||

imAH kAshipateH kanyA mayA nirjitya pArthivAn |
vichitravIryasya kRRite vIryashulkA upArjitAH || 2||

tato mUrdhanyupAghrAya paryashrunayanA nRRipa |
Aha satyavatI hRRiShTA diShTyA putra jitaM tvayA || 3||

satyavatyAstvanumate vivAhe samupasthite |
uvAcha vAkyaM savrIDA jyeShThA kAshipateH sutA || 4||

bhIShma tvamasi dharmaj~naH sarvashAstravishAradaH |
shrutvA cha dharmyaM vachanaM mahyaM kartumihArhasi || 5||

mayA shAlvapatiH pUrvaM manasAbhivRRito varaH |
tena chAsmi vRRitA pUrvaM rahasyavidite pituH || 6||

kathaM mAmanyakAmAM tvaM rAja~nshAstramadhItya vai |
vAsayethA gRRihe bhIShma kauravaH sanvisheShataH || 7||

etadbuddhyA vinishchitya manasA bharatarShabha |
yatkShamaM te mahAbAho tadihArabdhumarhasi || 8||

sa mAM pratIkShate vyaktaM shAlvarAjo vishAM pate |
kRRipAM kuru mahAbAho mayi dharmabhRRitAM vara || 9||

tvaM hi satyavrato vIra pRRithivyAmiti naH shrutam || 9||

\hrule

\medskip
                  172
\medskip

bhIShma uvAcha||

tato.ahaM samanuj~nApya kAlIM satyavatIM tadA |
mantriNashcha dvijA.nshchaiva tathaiva cha purohitAn || 1||

samanuj~nAsiShaM kanyAM jyeShThAmambAM narAdhipa || 1||

anuj~nAtA yayau sA tu kanyA shAlvapateH puram |
vRRiddhairdvijAtibhirguptA dhAtryA chAnugatA tadA || 2||

atItya cha tamadhvAnamAsasAda narAdhipam || 2||

sA tamAsAdya rAjAnaM shAlvaM vachanamabravIt |
AgatAhaM mahAbAho tvAmuddishya mahAdyute || 3||

tAmabravIchChAlvapatiH smayanniva vishAM pate |
tvayAnyapUrvayA nAhaM bhAryArthI varavarNini || 4||

gachCha bhadre punastatra sakAshaM bhAratasya vai |
nAhamichChAmi bhIShmeNa gRRihItAM tvAM prasahya vai || 5||

tvaM hi nirjitya bhIShmeNa nItA prItimatI tadA |
parAmRRishya mahAyuddhe nirjitya pRRithivIpatIn || 6||

nAhaM tvayyanyapUrvAyAM bhAryArthI varavarNini || 6||

kathamasmadvidho rAjA parapUrvAM praveshayet |
nArIM viditavij~nAnaH pareShAM dharmamAdishan || 7||

yatheShTaM gamyatAM bhadre mA te kAlo.atyagAdayam || 7||

ambA tamabravIdrAjannana~NgasharapIDitA |
maivaM vada mahIpAla naitadevaM katha~nchana || 8||

nAsmi prItimatI nItA bhIShmeNAmitrakarshana |
balAnnItAsmi rudatI vidrAvya pRRithivIpatIn || 9||

bhajasva mAM shAlvapate bhaktAM bAlAmanAgasam |
bhaktAnAM hi parityAgo na dharmeShu prashasyate || 10||

sAhamAmantrya gA~NgeyaM samareShvanivartinam |
anuj~nAtA cha tenaiva tavaiva gRRihamAgatA || 11||

na sa bhIShmo mahAbAhurmAmichChati vishAM pate |
bhrAtRRihetoH samArambho bhIShmasyeti shrutaM mayA || 12||

bhaginyau mama ye nIte ambikAmbAlike nRRipa |
prAdAdvichitravIryAya gA~Ngeyo hi yavIyase || 13||

yathA shAlvapate nAnyaM naraM dhyAmi katha~nchana |
tvAmRRite puruShavyAghra tathA mUrdhAnamAlabhe || 14||

na chAnyapUrvA rAjendra tvAmahaM samupasthitA |
satyaM bravImi shAlvaitatsatyenAtmAnamAlabhe || 15||

bhajasva mAM vishAlAkSha svayaM kanyAmupasthitAm |
ananyapUrvAM rAjendra tvatprasAdAbhikA~NkShiNIm || 16||

tAmevaM bhAShamANAM tu shAlvaH kAshipateH sutAm |
atyajadbharatashreShTha tvachaM jIrNAmivoragaH || 17||

evaM bahuvidhairvAkyairyAchyamAnastayAnagha |
nAshraddadhachChAlvapatiH kanyAyA bharatarShabha || 18||

tataH sA manyunAviShTA jyeShThA kAshipateH sutA |
abravItsAshrunayanA bAShpavihvalayA girA || 19||

tvayA tyaktA gamiShyAmi yatra yatra vishAM pate |
tatra me santu gatayaH santaH satyaM yathAbruvam || 20||

evaM sambhAShamANAM tu nRRisha.nsaH shAlvarATtadA |
paryatyajata kauravya karuNaM paridevatIm || 21||

gachCha gachCheti tAM shAlvaH punaH punarabhAShata |
bibhemi bhIShmAtsushroNi tvaM cha bhIShmaparigrahaH || 22||

evamuktA tu sA tena shAlvenAdIrghadarshinA |
nishchakrAma purAddInA rudatI kurarI yathA || 23||

\hrule

\medskip
                  173
\medskip

bhIShma uvAcha||

sA niShkramantI nagarAchchintayAmAsa bhArata |
pRRithivyAM nAsti yuvatirviShamasthatarA mayA || 1||

bAndhavairviprahInAsmi shAlvena cha nirAkRRitA || 1||

na cha shakyaM punargantuM mayA vAraNasAhvayam |
anuj~nAtAsmi bhIShmeNa shAlvamuddishya kAraNam || 2||

kiM nu garhAmyathAtmAnamatha bhIShmaM durAsadam |
Aho svitpitaraM mUDhaM yo me.akArShItsvaya.nvaram || 3||

mamAyaM svakRRito doSho yAhaM bhIShmarathAttadA |
pravRRitte vaishase yuddhe shAlvArthaM nApataM purA || 4||

tasyeyaM phalanirvRRittiryadApannAsmi mUDhavat || 4||

dhigbhIShmaM dhikcha me mandaM pitaraM mUDhachetasam |
yenAhaM vIryashulkena paNyastrIvatpraveritA || 5||

dhi~NmAM dhikShAlvarAjAnaM dhigdhAtAramathApi cha |
yeShAM durnItabhAvena prAptAsmyApadamuttamAm || 6||

sarvathA bhAgadheyAni svAni prApnoti mAnavaH |
anayasyAsya tu mukhaM bhIShmaH shAntanavo mama || 7||

sA bhIShme pratikartavyamahaM pashyAmi sAmpratam |
tapasA vA yudhA vApi duHkhahetuH sa me mataH || 8||

ko nu bhIShmaM yudhA jetumutsaheta mahIpatiH || 8||

evaM sA parinishchitya jagAma nagarAdbahiH |
AshramaM puNyashIlAnAM tApasAnAM mahAtmanAm || 9||

tatastAmavasadrAtriM tApasaiH parivAritA || 9||

Achakhyau cha yathA vRRittaM sarvamAtmani bhArata |
vistareNa mahAbAho nikhilena shuchismitA || 10||

haraNaM cha visargaM cha shAlvena cha visarjanam || 10||

tatastatra mahAnAsIdbrAhmaNaH sa.nshitavrataH |
shaikhAvatyastapovRRiddhaH shAstre chAraNyake guruH || 11||

ArtAM tAmAha sa muniH shaikhAvatyo mahAtapAH |
niHshvasantIM satIM bAlAM duHkhashokaparAyaNAm || 12||

evaM gate kiM nu bhadre shakyaM kartuM tapasvibhiH |
AshramasthairmahAbhAgaistaponityairmahAtmabhiH || 13||

sA tvenamabravIdrAjankriyatAM madanugrahaH |
pravrAjitumihechChAmi tapastapsyAmi dushcharam || 14||

mayaivaitAni karmANi pUrvadeheShu mUDhayA |
kRRitAni nUnaM pApAni teShAmetatphalaM dhruvam || 15||

notsaheyaM punargantuM svajanaM prati tApasAH |
pratyAkhyAtA nirAnandA shAlvena cha nirAkRRitA || 16||

upadiShTamihechChAmi tApasyaM vItakalmaShAH |
yuShmAbhirdevasa~NkAshAH kRRipA bhavatu vo mayi || 17||

sa tAmAshvAsayatkanyAM dRRiShTAntAgamahetubhiH |
sAntvayAmAsa kAryaM cha pratijaj~ne dvijaiH saha || 18||

\hrule

\medskip
                  174
\medskip

bhIShma uvAcha||

tataste tApasAH sarve kAryavanto.abhava.nstadA |
tAM kanyAM chintayanto vai kiM kAryamiti dharmiNaH || 1||

kechidAhuH piturveshma nIyatAmiti tApasAH |
kechidasmadupAlambhe matiM chakrurdvijottamAH || 2||

kechichChAlvapatiM gatvA niyojyamiti menire |
neti kechidvyavasyanti pratyAkhyAtA hi tena sA || 3||

evaM gate kiM nu shakyaM bhadre kartuM manIShibhiH |
punarUchushcha te sarve tApasAH sa.nshitavratAH || 4||

alaM pravrajiteneha bhadre shRRiNu hitaM vachaH |
ito gachChasva bhadraM te pitureva niveshanam || 5||

pratipatsyati rAjA sa pitA te yadanantaram |
tatra vatsyasi kalyANi sukhaM sarvaguNAnvitA || 6||

na cha te.anyA gatirnyAyyA bhavedbhadre yathA pitA || 6||

patirvApi gatirnAryAH pitA vA varavarNini |
gatiH patiH samasthAyA viShame tu pitA gatiH || 7||

pravrajyA hi suduHkheyaM sukumAryA visheShataH |
rAjaputryAH prakRRityA cha kumAryAstava bhAmini || 8||

bhadre doShA hi vidyante bahavo varavarNini |
Ashrame vai vasantyAste na bhaveyuH piturgRRihe || 9||

tatastu te.abruvanvAkyaM brAhmaNAstAM tapasvinIm |
tvAmihaikAkinIM dRRiShTvA nirjane gahane vane || 10||

prArthayiShyanti rAjendrAstasmAnmaivaM manaH kRRithAH || 10||

ambovAcha||

na shakyaM kAshinagarIM punargantuM piturgRRihAn |
avaj~nAtA bhaviShyAmi bAndhavAnAM na sa.nshayaH || 11||

uShitA hyanyathA bAlye piturveshmani tApasAH |
nAhaM gamiShye bhadraM vastatra yatra pitA mama || 12||

tapastaptumabhIpsAmi tApasaiH paripAlitA || 12||

yathA pare.api me loke na syAdevaM mahAtyayaH |
daurbhAgyaM brAhmaNashreShThAstasmAttapsyAmyahaM tapaH || 13||

bhIShma uvAcha||

ityevaM teShu vipreShu chintayatsu tathA tathA |
rAjarShistadvanaM prAptastapasvI hotravAhanaH || 14||

tataste tApasAH sarve pUjayanti sma taM nRRipam |
pUjAbhiH svAgatAdyAbhirAsanenodakena cha || 15||

tasyopaviShTasya tato vishrAntasyopashRRiNvataH |
punareva kathAM chakruH kanyAM prati vanaukasaH || 16||

ambAyAstAM kathAM shrutvA kAshirAj~nashcha bhArata |
sa vepamAna utthAya mAturasyAH pitA tadA || 17||

tAM kanyAma~NkamAropya paryAshvAsayata prabho || 17||

sa tAmapRRichChatkArtsnyena vyasanotpattimAditaH |
sA cha tasmai yathAvRRittaM vistareNa nyavedayat || 18||

tataH sa rAjarShirabhUdduHkhashokasamanvitaH |
kAryaM cha pratipede tanmanasA sumahAtapAH || 19||

abravIdvepamAnashcha kanyAmArtAM suduHkhitaH |
mA gAH pitRRigRRihaM bhadre mAtuste janako hyaham || 20||

duHkhaM ChetsyAmi te.ahaM vai mayi vartasva putrike |
paryAptaM te manaH putri yadevaM parishuShyasi || 21||

gachCha madvachanAdrAmaM jAmadagnyaM tapasvinam |
rAmastava mahadduHkhaM shokaM chApanayiShyati || 22||

haniShyati raNe bhIShmaM na kariShyati chedvachaH || 22||

taM gachCha bhArgavashreShThaM kAlAgnisamatejasam |
pratiShThApayitA sa tvAM same pathi mahAtapAH || 23||

tatastu sasvaraM bAShpamutsRRijantI punaH punaH |
abravItpitaraM mAtuH sA tadA hotravAhanam || 24||

abhivAdayitvA shirasA gamiShye tava shAsanAt |
api nAmAdya pashyeyamAryaM taM lokavishrutam || 25||

kathaM cha tIvraM duHkhaM me haniShyati sa bhArgavaH |
etadichChAmyahaM shrotumatha yAsyAmi tatra vai || 26||

\hrule

\medskip
                  175
\medskip

hotravAhana uvAcha||

rAmaM drakShyasi vatse tvaM jAmadagnyaM mahAvane |
ugre tapasi vartantaM satyasandhaM mahAbalam || 1||

mahendre vai girishreShThe rAmaM nityamupAsate |
RRiShayo vedaviduSho gandharvApsarasastathA || 2||

tatra gachChasva bhadraM te brUyAshchainaM vacho mama |
abhivAdya pUrvaM shirasA tapovRRiddhaM dRRiDhavratam || 3||

brUyAshchainaM punarbhadre yatte kAryaM manIShitam |
mayi sa~NkIrtite rAmaH sarvaM tatte kariShyati || 4||

mama rAmaH sakhA vatse prItiyuktaH suhRRichcha me |
jamadagnisuto vIraH sarvashastrabhRRitAM varaH || 5||

evaM bruvati kanyAM tu pArthive hotravAhane |
akRRitavraNaH prAdurAsIdrAmasyAnucharaH priyaH || 6||

tataste munayaH sarve samuttasthuH sahasrashaH |
sa cha rAjA vayovRRiddhaH sRRi~njayo hotravAhanaH || 7||

tataH pRRiShTvA yathAnyAyamanyonyaM te vanaukasaH |
sahitA bharatashreShTha niSheduH parivArya tam || 8||

tataste kathayAmAsuH kathAstAstA manoramAH |
kAntA divyAshcha rAjendra prItiharShamudA yutAH || 9||

tataH kathAnte rAjarShirmahAtmA hotravAhanaH |
rAmaM shreShThaM maharShINAmapRRichChadakRRitavraNam || 10||

kva samprati mahAbAho jAmadagnyaH pratApavAn |
akRRitavraNa shakyo vai draShTuM vedavidAM varaH || 11||

akRRitavraNa uvAcha||

bhavantameva satataM rAmaH kIrtayati prabho |
sRRi~njayo me priyasakho rAjarShiriti pArthiva || 12||

iha rAmaH prabhAte shvo bhaviteti matirmama |
draShTAsyenamihAyAntaM tava darshanakA~NkShayA || 13||

iyaM cha kanyA rAjarShe kimarthaM vanamAgatA |
kasya cheyaM tava cha kA bhavatIchChAmi veditum || 14||

hotravAhana uvAcha||

dauhitrIyaM mama vibho kAshirAjasutA shubhA |
jyeShThA svaya.nvare tasthau bhaginIbhyAM sahAnagha || 15||

iyamambeti vikhyAtA jyeShThA kAshipateH sutA |
ambikAmbAlike tvanye yavIyasyau tapodhana || 16||

sametaM pArthivaM kShatraM kAshipuryAM tato.abhavat |
kanyAnimittaM brahmarShe tatrAsIdutsavo mahAn || 17||

tataH kila mahAvIryo bhIShmaH shAntanavo nRRipAn |
avAkShipya mahAtejAstisraH kanyA jahAra tAH || 18||

nirjitya pRRithivIpAlAnatha bhIShmo gajAhvayam |
AjagAma vishuddhAtmA kanyAbhiH saha bhArata || 19||

satyavatyai nivedyAtha vivAhArthamanantaram |
bhrAturvichitravIryasya samAj~nApayata prabhuH || 20||

tato vaivAhikaM dRRiShTvA kanyeyaM samupArjitam |
abravIttatra gA~NgeyaM mantrimadhye dvijarShabha || 21||

mayA shAlvapatirvIra manasAbhivRRitaH patiH |
na mAmarhasi dharmaj~na parachittAM pradApitum || 22||

tachChrutvA vachanaM bhIShmaH saMmantrya saha mantribhiH |
nishchitya visasarjemAM satyavatyA mate sthitaH || 23||

anuj~nAtA tu bhIShmeNa shAlvaM saubhapatiM tataH |
kanyeyaM muditA vipra kAle vachanamabravIt || 24||

visarjitAsmi bhIShmeNa dharmaM mAM pratipAdaya |
manasAbhivRRitaH pUrvaM mayA tvaM pArthivarShabha || 25||

pratyAchakhyau cha shAlvo.api chAritrasyAbhisha~NkitaH |
seyaM tapovanaM prAptA tApasye.abhiratA bhRRisham || 26||

mayA cha pratyabhij~nAtA va.nshasya parikIrtanAt |
asya duHkhasya chotpattiM bhIShmameveha manyate || 27||

ambovAcha||

bhagavannevamevaitadyathAha pRRithivIpatiH |
sharIrakartA mAturme sRRi~njayo hotravAhanaH || 28||

na hyutsahe svanagaraM pratiyAtuM tapodhana |
avamAnabhayAchchaiva vrIDayA cha mahAmune || 29||

yattu mAM bhagavAnrAmo vakShyati dvijasattama |
tanme kAryatamaM kAryamiti me bhagavanmatiH || 30||

\hrule

\medskip
                  176
\medskip

akRRitavraNa uvAcha||

duHkhadvayamidaM bhadre katarasya chikIrShasi |
pratikartavyamabale tattvaM vatse bravIhi me || 1||

yadi saubhapatirbhadre niyoktavyo mate tava |
niyokShyati mahAtmA taM rAmastvaddhitakAmyayA || 2||

athApageyaM bhIShmaM taM rAmeNechChasi dhImatA |
raNe vinirjitaM draShTuM kuryAttadapi bhArgavaH || 3||

sRRi~njayasya vachaH shrutvA tava chaiva shuchismite |
yadatrAnantaraM kAryaM tadadyaiva vichintyatAm || 4||

ambovAcha||

apanItAsmi bhIShmeNa bhagavannavijAnatA |
na hi jAnAti me bhIShmo brahma~nshAlvagataM manaH || 5||

etadvichArya manasA bhavAneva vinishchayam |
vichinotu yathAnyAyaM vidhAnaM kriyatAM tathA || 6||

bhIShme vA kurushArdUle shAlvarAje.atha vA punaH |
ubhayoreva vA brahmanyadyuktaM tatsamAchara || 7||

niveditaM mayA hyetadduHkhamUlaM yathAtatham |
vidhAnaM tatra bhagavankartumarhasi yuktitaH || 8||

akRRitavraNa uvAcha||

upapannamidaM bhadre yadevaM varavarNini |
dharmaM prati vacho brUyAH shRRiNu chedaM vacho mama || 9||

yadi tvAmApageyo vai na nayedgajasAhvayam |
shAlvastvAM shirasA bhIru gRRihNIyAdrAmachoditaH || 10||

tena tvaM nirjitA bhadre yasmAnnItAsi bhAmini |
sa.nshayaH shAlvarAjasya tena tvayi sumadhyame || 11||

bhIShmaH puruShamAnI cha jitakAshI tathaiva cha |
tasmAtpratikriyA yuktA bhIShme kArayituM tvayA || 12||

ambovAcha||

mamApyeSha mahAnbrahmanhRRidi kAmo.abhivartate |
ghAtayeyaM yadi raNe bhIShmamityeva nityadA || 13||

bhIShmaM vA shAlvarAjaM vA yaM vA doSheNa gachChasi |
prashAdhi taM mahAbAho yatkRRite.ahaM suduHkhitA || 14||

bhIShma uvAcha||

evaM kathayatAmeva teShAM sa divaso gataH |
rAtrishcha bharatashreShTha sukhashItoShNamArutA || 15||

tato rAmaH prAdurAsItprajvalanniva tejasA |
shiShyaiH parivRRito rAja~njaTAchIradharo muniH || 16||

dhanuShpANiradInAtmA khaDgaM bibhratparashvadhI |
virajA rAjashArdUla so.abhyayAtsRRi~njayaM nRRipam || 17||

tatastaM tApasA dRRiShTvA sa cha rAjA mahAtapAH |
tasthuH prA~njalayaH sarve sA cha kanyA tapasvinI || 18||

pUjayAmAsuravyagrA madhuparkeNa bhArgavam |
architashcha yathAyogaM niShasAda sahaiva taiH || 19||

tataH pUrvavyatItAni kathayete sma tAvubhau |
sRRi~njayashcha sa rAjarShirjAmadagnyashcha bhArata || 20||

tataH kathAnte rAjarShirbhRRigushreShThaM mahAbalam |
uvAcha madhuraM kAle rAmaM vachanamarthavat || 21||

rAmeyaM mama dauhitrI kAshirAjasutA prabho |
asyAH shRRiNu yathAtattvaM kAryaM kAryavishArada || 22||

paramaM kathyatAM cheti tAM rAmaH pratyabhAShata |
tataH sAbhyagamadrAmaM jvalantamiva pAvakam || 23||

sA chAbhivAdya charaNau rAmasya shirasA shubhA |
spRRiShTvA padmadalAbhAbhyAM pANibhyAmagrataH sthitA || 24||

ruroda sA shokavatI bAShpavyAkulalochanA |
prapede sharaNaM chaiva sharaNyaM bhRRigunandanam || 25||

rAma uvAcha||

yathAsi sRRi~njayasyAsya tathA mama nRRipAtmaje |
brUhi yatte manoduHkhaM kariShye vachanaM tava || 26||

ambovAcha||

bhagava~nsharaNaM tvAdya prapannAsmi mahAvrata |
shokapa~NkArNavAdghorAduddharasva cha mAM vibho || 27||

bhIShma uvAcha||

tasyAshcha dRRiShTvA rUpaM cha vayashchAbhinavaM punaH |
saukumAryaM paraM chaiva rAmashchintAparo.abhavat || 28||

kimiyaM vakShyatItyevaM vimRRishanbhRRigusattamaH |
iti dadhyau chiraM rAmaH kRRipayAbhipariplutaH || 29||

kathyatAmiti sA bhUyo rAmeNoktA shuchismitA |
sarvameva yathAtattvaM kathayAmAsa bhArgave || 30||

tachChrutvA jAmadagnyastu rAjaputryA vachastadA |
uvAcha tAM varArohAM nishchityArthavinishchayam || 31||

preShayiShyAmi bhIShmAya kurushreShThAya bhAmini |
kariShyati vacho dharmyaM shrutvA me sa narAdhipaH || 32||

na chetkariShyati vacho mayoktaM jAhnavIsutaH |
dhakShyAmyenaM raNe bhadre sAmAtyaM shastratejasA || 33||

atha vA te matistatra rAjaputri nivartate |
tAvachChAlvapatiM vIraM yojayAmyatra karmaNi || 34||

ambovAcha||

visarjitAsmi bhIShmeNa shrutvaiva bhRRigunandana |
shAlvarAjagataM cheto mama pUrvaM manIShitam || 35||

saubharAjamupetyAhamabruvaM durvachaM vachaH |
na cha mAM pratyagRRihNAtsa chAritraparisha~NkitaH || 36||

etatsarvaM vinishchitya svabuddhyA bhRRigunandana |
yadatraupayikaM kAryaM tachchintayitumarhasi || 37||

mamAtra vyasanasyAsya bhIShmo mUlaM mahAvrataH |
yenAhaM vashamAnItA samutkShipya balAttadA || 38||

bhIShmaM jahi mahAbAho yatkRRite duHkhamIdRRisham |
prAptAhaM bhRRigushArdUla charAmyapriyamuttamam || 39||

sa hi lubdhashcha mAnI cha jitakAshI cha bhArgava |
tasmAtpratikriyA kartuM yuktA tasmai tvayAnagha || 40||

eSha me hriyamANAyA bhAratena tadA vibho |
abhavaddhRRidi sa~Nkalpo ghAtayeyaM mahAvratam || 41||

tasmAtkAmaM mamAdyemaM rAma sa.nvartayAnagha |
jahi bhIShmaM mahAbAho yathA vRRitraM pura.ndaraH || 42||

\hrule

\medskip
                  177
\medskip

bhIShma uvAcha||

evamuktastadA rAmo jahi bhIShmamiti prabho |
uvAcha rudatIM kanyAM chodayantIM punaH punaH || 1||

kAshye kAmaM na gRRihNAmi shastraM vai varavarNini |
RRite brahmavidAM hetoH kimanyatkaravANi te || 2||

vAchA bhIShmashcha shAlvashcha mama rAj~ni vashAnugau |
bhaviShyato.anavadyA~Ngi tatkariShyAmi mA shuchaH || 3||

na tu shastraM grahIShyAmi katha~nchidapi bhAmini |
RRite niyogAdviprANAmeSha me samayaH kRRitaH || 4||

ambovAcha||

mama duHkhaM bhagavatA vyapaneyaM yatastataH |
tattu bhIShmaprasUtaM me taM jahIshvara mAchiram || 5||

rAma uvAcha||

kAshikanye punarbrUhi bhIShmaste charaNAvubhau |
shirasA vandanArho.api grahIShyati girA mama || 6||

ambovAcha||

jahi bhIShmaM raNe rAma mama chedichChasi priyam |
pratishrutaM cha yadi tatsatyaM kartumihArhasi || 7||

bhIShma uvAcha||

tayoH sa.nvadatorevaM rAjanrAmAmbayostadA |
akRRitavraNo jAmadagnyamidaM vachanamabravIt || 8||

sharaNAgatAM mahAbAho kanyAM na tyaktumarhasi |
jahi bhIShmaM raNe rAma garjantamasuraM yathA || 9||

yadi bhIShmastvayAhUto raNe rAma mahAmune |
nirjito.asmIti vA brUyAtkuryAdvA vachanaM tava || 10||

kRRitamasyA bhavetkAryaM kanyAyA bhRRigunandana |
vAkyaM satyaM cha te vIra bhaviShyati kRRitaM vibho || 11||

iyaM chApi pratij~nA te tadA rAma mahAmune |
jitvA vai kShatriyAnsarvAnbrAhmaNeShu pratishrutam || 12||

brAhmaNaH kShatriyo vaishyaH shUdrashchaiva raNe yadi |
brahmadviDbhavitA taM vai haniShyAmIti bhArgava || 13||

sharaNaM hi prapannAnAM bhItAnAM jIvitArthinAm |
na shakShyAmi parityAgaM kartuM jIvankatha~nchana || 14||

yashcha kShatraM raNe kRRitsnaM vijeShyati samAgatam |
dRRiptAtmAnamahaM taM cha haniShyAmIti bhArgava || 15||

sa evaM vijayI rAma bhIShmaH kurukulodvahaH |
tena yudhyasva sa~NgrAme sametya bhRRigunandana || 16||

rAma uvAcha||

smarAmyahaM pUrvakRRitAM pratij~nAmRRiShisattama |
tathaiva cha kariShyAmi yathA sAmnaiva lapsyate || 17||

kAryametanmahadbrahmankAshikanyAmanogatam |
gamiShyAmi svayaM tatra kanyAmAdAya yatra saH || 18||

yadi bhIShmo raNashlAghI na kariShyati me vachaH |
haniShyAmyenamudriktamiti me nishchitA matiH || 19||

na hi bANA mayotsRRiShTAH sajjantIha sharIriNAm |
kAyeShu viditaM tubhyaM purA kShatriyasa~Ngare || 20||

bhIShma uvAcha||

evamuktvA tato rAmaH saha tairbrahmavAdibhiH |
prayANAya matiM kRRitvA samuttasthau mahAmanAH || 21||

tataste tAmuShitvA tu rajanIM tatra tApasAH |
hutAgnayo japtajapyAH pratasthurmajjighA.nsayA || 22||

abhyagachChattato rAmaH saha tairbrAhmaNarShabhaiH |
kurukShetraM mahArAja kanyayA saha bhArata || 23||

nyavishanta tataH sarve parigRRihya sarasvatIm |
tApasAste mahAtmAno bhRRigushreShThapuraskRRitAH || 24||

\hrule

\medskip
                  178
\medskip

bhIShma uvAcha||

tatastRRitIye divase same deshe vyavasthitaH |
preShayAmAsa me rAjanprApto.asmIti mahAvrataH || 1||

tamAgatamahaM shrutvA viShayAntaM mahAbalam |
abhyagachChaM javenAshu prItyA tejonidhiM prabhum || 2||

gAM puraskRRitya rAjendra brAhmaNaiH parivAritaH |
RRitvigbhirdevakalpaishcha tathaiva cha purohitaiH || 3||

sa mAmabhigataM dRRiShTvA jAmadagnyaH pratApavAn |
pratijagrAha tAM pUjAM vachanaM chedamabravIt || 4||

bhIShma kAM buddhimAsthAya kAshirAjasutA tvayA |
akAmeyamihAnItA punashchaiva visarjitA || 5||

vibhra.nshitA tvayA hIyaM dharmAvApteH parAvarAt |
parAmRRiShTAM tvayA hImAM ko hi gantumihArhati || 6||

pratyAkhyAtA hi shAlvena tvayA nIteti bhArata |
tasmAdimAM manniyogAtpratigRRihNIShva bhArata || 7||

svadharmaM puruShavyAghra rAjaputrI labhatviyam |
na yuktamavamAno.ayaM kartuM rAj~nA tvayAnagha || 8||

tatastaM nAtimanasaM samudIkShyAhamabruvam |
nAhamenAM punardadyAM bhrAtre brahmankatha~nchana || 9||

shAlvasyAhamiti prAha purA mAmiha bhArgava |
mayA chaivAbhyanuj~nAtA gatA saubhapuraM prati || 10||

na bhayAnnApyanukroshAnna lobhAnnArthakAmyayA |
kShatradharmamahaM jahyAmiti me vratamAhitam || 11||

atha mAmabravIdrAmaH krodhaparyAkulekShaNaH |
na kariShyasi chedetadvAkyaM me kurupu~Ngava || 12||

haniShyAmi sahAmAtyaM tvAmadyeti punaH punaH |
sa.nrambhAdabravIdrAmaH krodhaparyAkulekShaNaH || 13||

tamahaM gIrbhiriShTAbhiH punaH punarari.ndamam |
ayAchaM bhRRigushArdUlaM na chaiva prashashAma saH || 14||

tamahaM praNamya shirasA bhUyo brAhmaNasattamam |
abruvaM kAraNaM kiM tadyattvaM yoddhumihechChasi || 15||

iShvastraM mama bAlasya bhavataiva chaturvidham |
upadiShTaM mahAbAho shiShyo.asmi tava bhArgava || 16||

tato mAmabravIdrAmaH krodhasa.nraktalochanaH |
jAnIShe mAM guruM bhIShma na chemAM pratigRRihNase || 17||

sutAM kAshyasya kauravya matpriyArthaM mahIpate || 17||

na hi te vidyate shAntiranyathA kurunandana |
gRRihANemAM mahAbAho rakShasva kulamAtmanaH || 18||

tvayA vibhra.nshitA hIyaM bhartAraM nAbhigachChati || 18||

tathA bruvantaM tamahaM rAmaM parapura~njayam |
naitadevaM punarbhAvi brahmarShe kiM shrameNa te || 19||

gurutvaM tvayi samprekShya jAmadagnya purAtanam |
prasAdaye tvAM bhagava.nstyaktaiShA hi purA mayA || 20||

ko jAtu parabhAvAM hi nArIM vyAlImiva sthitAm |
vAsayeta gRRihe jAnanstrINAM doShAnmahAtyayAn || 21||

na bhayAdvAsavasyApi dharmaM jahyAM mahAdyute |
prasIda mA vA yadvA te kAryaM tatkuru mAchiram || 22||

ayaM chApi vishuddhAtmanpurANe shrUyate vibho |
maruttena mahAbuddhe gItaH shloko mahAtmanA || 23||

gurorapyavaliptasya kAryAkAryamajAnataH |
utpathapratipannasya kAryaM bhavati shAsanam || 24||

sa tvaM gururiti premNA mayA saMmAnito bhRRisham |
guruvRRittaM na jAnIShe tasmAdyotsyAmyahaM tvayA || 25||

guruM na hanyAM samare brAhmaNaM cha visheShataH |
visheShatastapovRRiddhamevaM kShAntaM mayA tava || 26||

udyateShumatho dRRiShTvA brAhmaNaM kShatrabandhuvat |
yo hanyAtsamare kruddho yudhyantamapalAyinam || 27||

brahmahatyA na tasya syAditi dharmeShu nishchayaH || 27||

kShatriyANAM sthito dharme kShatriyo.asmi tapodhana |
yo yathA vartate yasmi.nstathA tasminpravartayan || 28||

nAdharmaM samavApnoti naraH shreyashcha vindati || 28||

arthe vA yadi vA dharme samartho deshakAlavit |
anarthasa.nshayApannaH shreyAnniHsa.nshayena cha || 29||

yasmAtsa.nshayite.arthe.asminyathAnyAyaM pravartase |
tasmAdyotsyAmi sahitastvayA rAma mahAhave || 30||

pashya me bAhuvIryaM cha vikramaM chAtimAnuSham || 30||

evaM gate.api tu mayA yachChakyaM bhRRigunandana |
tatkariShye kurukShetre yotsye vipra tvayA saha || 31||

dva.ndve rAma yatheShTaM te sajjo bhava mahAmune || 31||

tatra tvaM nihato rAma mayA sharashatAchitaH |
lapsyase nirjitA.NllokA~nshastrapUto mahAraNe || 32||

sa gachCha vinivartasva kurukShetraM raNapriya |
tatraiShyAmi mahAbAho yuddhAya tvAM tapodhana || 33||

api yatra tvayA rAma kRRitaM shauchaM purA pituH |
tatrAhamapi hatvA tvAM shauchaM kartAsmi bhArgava || 34||

tatra gachChasva rAma tvaM tvaritaM yuddhadurmada |
vyapaneShyAmi te darpaM paurANaM brAhmaNabruva || 35||

yachchApi katthase rAma bahushaH pariShatsu vai |
nirjitAH kShatriyA loke mayaikeneti tachChRRiNu || 36||

na tadA jAyate bhIShmo madvidhaH kShatriyo.api vA |
yaste yuddhamayaM darpaM kAmaM cha vyapanAshayet || 37||

so.ahaM jAto mahAbAho bhIShmaH parapura~njayaH |
vyapaneShyAmi te darpaM yuddhe rAma na sa.nshayaH || 38||

\hrule

\medskip
                  179
\medskip

bhIShma uvAcha||

tato mAmabravIdrAmaH prahasanniva bhArata |
diShTyA bhIShma mayA sArdhaM yoddhumichChasi sa~Ngare || 1||

ayaM gachChAmi kauravya kurukShetraM tvayA saha |
bhAShitaM tatkariShyAmi tatrAgachCheH parantapa || 2||

tatra tvAM nihataM mAtA mayA sharashatAchitam |
jAhnavI pashyatAM bhIShma gRRidhraka~NkabaDAshanam || 3||

kRRipaNaM tvAmabhiprekShya siddhachAraNasevitA |
mayA vinihataM devI rodatAmadya pArthiva || 4||

atadarhA mahAbhAgA bhagIrathasutA nadI |
yA tvAmajIjananmandaM yuddhakAmukamAturam || 5||

ehi gachCha mayA bhIShma yuddhamadyaiva vartatAm |
gRRihANa sarvaM kauravya rathAdi bharatarShabha || 6||

iti bruvANaM tamahaM rAmaM parapura~njayam |
praNamya shirasA rAjannevamastvityathAbruvam || 7||

evamuktvA yayau rAmaH kurukShetraM yuyutsayA |
pravishya nagaraM chAhaM satyavatyai nyavedayam || 8||

tataH kRRitasvastyayano mAtrA pratyabhinanditaH |
dvijAtInvAchya puNyAhaM svasti chaiva mahAdyute || 9||

rathamAsthAya ruchiraM rAjataM pANDurairhayaiH |
sUpaskaraM svadhiShThAnaM vaiyAghraparivAraNam || 10||

upapannaM mahAshastraiH sarvopakaraNAnvitam |
tatkulInena vIreNa hayashAstravidA nRRipa || 11||

yuktaM sUtena shiShTena bahusho dRRiShTakarmaNA |
da.nshitaH pANDureNAhaM kavachena vapuShmatA || 12||

pANDuraM kArmukaM gRRihya prAyAM bharatasattama |
pANDureNAtapatreNa dhriyamANena mUrdhani || 13||

pANDuraishchAmaraishchApi vIjyamAno narAdhipa |
shuklavAsAH sitoShNIShaH sarvashuklavibhUShaNaH || 14||

stUyamAno jayAshIrbhirniShkramya gajasAhvayAt |
kurukShetraM raNakShetramupAyAM bharatarShabha || 15||

te hayAshchoditAstena sUtena paramAhave |
avahanmAM bhRRishaM rAjanmanomArutaraMhasaH || 16||

gatvAhaM tatkurukShetraM sa cha rAmaH pratApavAn |
yuddhAya sahasA rAjanparAkrAntau parasparam || 17||

tataH sa.ndarshane.atiShThaM rAmasyAtitapasvinaH |
pragRRihya sha~NkhapravaraM tataH prAdhamamuttamam || 18||

tatastatra dvijA rAja.nstApasAshcha vanaukasaH |
apashyanta raNaM divyaM devAH sarShigaNAstadA || 19||

tato divyAni mAlyAni prAdurAsanmuhurmuhuH |
vAditrANi cha divyAni meghavRRindAni chaiva ha || 20||

tataste tApasAH sarve bhArgavasyAnuyAyinaH |
prekShakAH samapadyanta parivArya raNAjiram || 21||

tato mAmabravIddevI sarvabhUtahitaiShiNI |
mAtA svarUpiNI rAjankimidaM te chikIrShitam || 22||

gatvAhaM jAmadagnyaM taM prayAchiShye kurUdvaha |
bhIShmeNa saha mA yotsIH shiShyeNeti punaH punaH || 23||

mA maivaM putra nirbandhaM kuru vipreNa pArthiva |
jAmadagnyena samare yoddhumityavabhartsayat || 24||

kiM na vai kShatriyaharo haratulyaparAkramaH |
viditaH putra rAmaste yatastvaM yoddhumichChasi || 25||

tato.ahamabruvaM devImabhivAdya kRRitA~njaliH |
sarvaM tadbharatashreShTha yathAvRRittaM svaya.nvare || 26||

yathA cha rAmo rAjendra mayA pUrvaM prasAditaH |
kAshirAjasutAyAshcha yathA kAmaH purAtanaH || 27||

tataH sA rAmamabhyetya jananI me mahAnadI |
madarthaM tamRRiShiM devI kShamayAmAsa bhArgavam || 28||

bhIShmeNa saha mA yotsIH shiShyeNeti vacho.abravIt || 28||

sa cha tAmAha yAchantIM bhIShmameva nivartaya |
na hi me kurute kAmamityahaM tamupAgamam || 29||

sa~njaya uvAcha||

tato ga~NgA sutasnehAdbhIShmaM punarupAgamat |
na chAsyAH so.akarodvAkyaM krodhaparyAkulekShaNaH || 30||

athAdRRishyata dharmAtmA bhRRigushreShTho mahAtapAH |
AhvayAmAsa cha punaryuddhAya dvijasattamaH || 31||

\hrule

\medskip
                  180
\medskip

bhIShma uvAcha||

tamahaM smayanniva raNe pratyabhAShaM vyavasthitam |
bhUmiShThaM notsahe yoddhuM bhavantaM rathamAsthitaH || 1||

Aroha syandanaM vIra kavachaM cha mahAbhuja |
badhAna samare rAma yadi yoddhuM mayechChasi || 2||

tato mAmabravIdrAmaH smayamAno raNAjire |
ratho me medinI bhIShma vAhA vedAH sadashvavat || 3||

sUto me mAtarishvA vai kavachaM vedamAtaraH |
susa.nvIto raNe tAbhiryotsye.ahaM kurunandana || 4||

evaM bruvANo gAndhAre rAmo mAM satyavikramaH |
sharavrAtena mahatA sarvataH paryavArayat || 5||

tato.apashyaM jAmadagnyaM rathe divye vyavasthitam |
sarvAyudhadhare shrImatyadbhutopamadarshane || 6||

manasA vihite puNye vistIrNe nagaropame |
divyAshvayuji saMnaddhe kA~nchanena vibhUShite || 7||

dhvajena cha mahAbAho somAla~NkRRitalakShmaNA |
dhanurdharo baddhatUNo baddhagodhA~NgulitravAn || 8||

sArathyaM kRRitavA.nstatra yuyutsorakRRitavraNaH |
sakhA vedavidatyantaM dayito bhArgavasya ha || 9||

AhvayAnaH sa mAM yuddhe mano harShayatIva me |
punaH punarabhikroshannabhiyAhIti bhArgavaH || 10||

tamAdityamivodyantamanAdhRRiShyaM mahAbalam |
kShatriyAntakaraM rAmamekamekaH samAsadam || 11||

tato.ahaM bANapAteShu triShu vAhAnnigRRihya vai |
avatIrya dhanurnyasya padAtirRRiShisattamam || 12||

abhyagachChaM tadA rAmamarchiShyandvijasattamam |
abhivAdya chainaM vidhivadabruvaM vAkyamuttamam || 13||

yotsye tvayA raNe rAma vishiShTenAdhikena cha |
guruNA dharmashIlena jayamAshAssva me vibho || 14||

rAma uvAcha||

evametatkurushreShTha kartavyaM bhUtimichChatA |
dharmo hyeSha mahAbAho vishiShTaiH saha yudhyatAm || 15||

shapeyaM tvAM na chedevamAgachChethA vishAM pate |
yudhyasva tvaM raNe yatto dhairyamAlambya kaurava || 16||

na tu te jayamAshAse tvAM hi jetumahaM sthitaH |
gachCha yudhyasva dharmeNa prIto.asmi charitena te || 17||

bhIShma uvAcha||

tato.ahaM taM namaskRRitya rathamAruhya satvaraH |
prAdhmApayaM raNe sha~NkhaM punarhemavibhUShitam || 18||

tato yuddhaM samabhavanmama tasya cha bhArata |
divasAnsubahUnrAjanparasparajigIShayA || 19||

sa me tasminraNe pUrvaM prAharatka~NkapatribhiH |
ShaShTyA shataishcha navabhiH sharANAmagnivarchasAm || 20||

chatvArastena me vAhAH sUtashchaiva vishAM pate |
pratiruddhAstathaivAhaM samare da.nshitaH sthitaH || 21||

namaskRRitya cha devebhyo brAhmaNebhyashcha bhArata |
tamahaM smayanniva raNe pratyabhAShaM vyavasthitam || 22||

AchAryatA mAnitA me nirmaryAde hyapi tvayi |
bhUyastu shRRiNu me brahmansampadaM dharmasa~Ngrahe || 23||

ye te vedAH sharIrasthA brAhmaNyaM yachcha te mahat |
tapashcha sumahattaptaM na tebhyaH praharAmyaham || 24||

prahare kShatradharmasya yaM tvaM rAma samAsthitaH |
brAhmaNaH kShatriyatvaM hi yAti shastrasamudyamAt || 25||

pashya me dhanuSho vIryaM pashya bAhvorbalaM cha me |
eSha te kArmukaM vIra dvidhA kurmi sasAyakam || 26||

tasyAhaM nishitaM bhallaM prAhiNvaM bharatarShabha |
tenAsya dhanuShaH koTishChinnA bhUmimathAgamat || 27||

nava chApi pRRiShatkAnAM shatAni nataparvaNAm |
prAhiNvaM ka~NkapatrANAM jAmadagnyarathaM prati || 28||

kAye viShaktAstu tadA vAyunAbhisamIritAH |
cheluH kSharanto rudhiraM nAgA iva cha te sharAH || 29||

kShatajokShitasarvA~NgaH kSharansa rudhiraM vraNaiH |
babhau rAmastadA rAjanmerurdhAtUnivotsRRijan || 30||

hemantAnte.ashoka iva raktastabakamaNDitaH |
babhau rAmastadA rAjankvachitki.nshukasaMnibhaH || 31||

tato.anyaddhanurAdAya rAmaH krodhasamanvitaH |
hemapu~NkhAnsunishitA~nsharA.nstAnhi vavarSha saH || 32||

te samAsAdya mAM raudrA bahudhA marmabhedinaH |
akampayanmahAvegAH sarpAnalaviShopamAH || 33||

tato.ahaM samavaShTabhya punarAtmAnamAhave |
shatasa~NkhyaiH sharaiH kruddhastadA rAmamavAkiram || 34||

sa tairagnyarkasa~NkAshaiH sharairAshIviShopamaiH |
shitairabhyardito rAmo mandachetA ivAbhavat || 35||

tato.ahaM kRRipayAviShTo vinindyAtmAnamAtmanA |
dhigdhigityabruvaM yuddhaM kShatraM cha bharatarShabha || 36||

asakRRichchAbruvaM rAja~nshokavegapariplutaH |
aho bata kRRitaM pApaM mayedaM kShatrakarmaNA || 37||

gururdvijAtirdharmAtmA yadevaM pIDitaH sharaiH |
tato na prAharaM bhUyo jAmadagnyAya bhArata || 38||

athAvatApya pRRithivIM pUShA divasasa~NkShaye |
jagAmAstaM sahasrA.nshustato yuddhamupAramat || 39||

\hrule

\medskip
                  181
\medskip

bhIShma uvAcha||

Atmanastu tataH sUto hayAnAM cha vishAM pate |
mama chApanayAmAsa shalyAnkushalasaMmataH || 1||

snAtopavRRittaisturagairlabdhatoyairavihvalaiH |
prabhAta udite sUrye tato yuddhamavartata || 2||

dRRiShTvA mAM tUrNamAyAntaM da.nshitaM syandane sthitam |
akarodrathamatyarthaM rAmaH sajjaM pratApavAn || 3||

tato.ahaM rAmamAyAntaM dRRiShTvA samarakA~NkShiNam |
dhanuHshreShThaM samutsRRijya sahasAvataraM rathAt || 4||

abhivAdya tathaivAhaM rathamAruhya bhArata |
yuyutsurjAmadagnyasya pramukhe vItabhIH sthitaH || 5||

tato mAM sharavarSheNa mahatA samavAkirat |
ahaM cha sharavarSheNa varShantaM samavAkiram || 6||

sa~Nkruddho jAmadagnyastu punareva patatriNaH |
preShayAmAsa me rAjandIptAsyAnuragAniva || 7||

tAnahaM nishitairbhallaiH shatasho.atha sahasrashaH |
achChidaM sahasA rAjannantarikShe punaH punaH || 8||

tatastvastrANi divyAni jAmadagnyaH pratApavAn |
mayi prachodayAmAsa tAnyahaM pratyaShedhayam || 9||

astraireva mahAbAho chikIrShannadhikAM kriyAm |
tato divi mahAnnAdaH prAdurAsItsamantataH || 10||

tato.ahamastraM vAyavyaM jAmadagnye prayuktavAn |
pratyAjaghne cha tadrAmo guhyakAstreNa bhArata || 11||

tato.astramahamAgneyamanumantrya prayuktavAn |
vAruNenaiva rAmastadvArayAmAsa me vibhuH || 12||

evamastrANi divyAni rAmasyAhamavArayam |
rAmashcha mama tejasvI divyAstravidari.ndamaH || 13||

tato mAM savyato rAjanrAmaH kurvandvijottamaH |
urasyavidhyatsa~Nkruddho jAmadagnyo mahAbalaH || 14||

tato.ahaM bharatashreShTha saMnyaShIdaM rathottame |
atha mAM kashmalAviShTaM sUtastUrNamapAvahat || 15||

gorutaM bharatashreShTha rAmabANaprapIDitam || 15||

tato mAmapayAtaM vai bhRRishaM viddhamachetasam |
rAmasyAnucharA hRRiShTAH sarve dRRiShTvA prachukrushuH || 16||

akRRitavraNaprabhRRitayaH kAshikanyA cha bhArata || 16||

tatastu labdhasa~nj~no.ahaM j~nAtvA sUtamathAbruvam |
yAhi sUta yato rAmaH sajjo.ahaM gatavedanaH || 17||

tato mAmavahatsUto hayaiH paramashobhitaiH |
nRRityadbhiriva kauravya mArutapratimairgatau || 18||

tato.ahaM rAmamAsAdya bANajAlena kaurava |
avAkiraM susa.nrabdhaH sa.nrabdhaM vijigIShayA || 19||

tAnApatata evAsau rAmo bANAnajihmagAn |
bANairevAchChinattUrNamekaikaM tribhirAhave || 20||

tataste mRRiditAH sarve mama bANAH susa.nshitAH |
rAmabANairdvidhA ChinnAH shatasho.atha mahAhave || 21||

tataH punaH sharaM dIptaM suprabhaM kAlasaMmitam |
asRRijaM jAmadagnyAya rAmAyAhaM jighA.nsayA || 22||

tena tvabhihato gADhaM bANachChedavashaM gataH |
mumoha sahasA rAmo bhUmau cha nipapAta ha || 23||

tato hAhAkRRitaM sarvaM rAme bhUtalamAshrite |
jagadbhArata sa.nvignaM yathArkapatane.abhavat || 24||

tata enaM susa.nvignAH sarva evAbhidudruvuH |
tapodhanAste sahasA kAshyA cha bhRRigunandanam || 25||

ta enaM sampariShvajya shanairAshvAsaya.nstadA |
pANibhirjalashItaishcha jayAshIrbhishcha kaurava || 26||

tataH sa vihvalo vAkyaM rAma utthAya mAbravIt |
tiShTha bhIShma hato.asIti bANaM sandhAya kArmuke || 27||

sa mukto nyapatattUrNaM pArshve savye mahAhave |
yenAhaM bhRRishasa.nvigno vyAghUrNita iva drumaH || 28||

hatvA hayA.nstato rAja~nshIghrAstreNa mahAhave |
avAkiranmAM vishrabdho bANaistairlomavAhibhiH || 29||

tato.ahamapi shIghrAstraM samare.aprativAraNam |
avAsRRijaM mahAbAho te.antarAdhiShThitAH sharAH || 30||

rAmasya mama chaivAshu vyomAvRRitya samantataH || 30||

na sma sUryaH pratapati sharajAlasamAvRRitaH |
mAtarishvAntare tasminmegharuddha ivAnadat || 31||

tato vAyoH prakampAchcha sUryasya cha marIchibhiH |
abhitApAtsvabhAvAchcha pAvakaH samajAyata || 32||

te sharAH svasamutthena pradIptAshchitrabhAnunA |
bhUmau sarve tadA rAjanbhasmabhUtAH prapedire || 33||

tadA shatasahasrANi prayutAnyarbudAni cha |
ayutAnyatha kharvANi nikharvANi cha kaurava || 34||

rAmaH sharANAM sa~Nkruddho mayi tUrNamapAtayat || 34||

tato.ahaM tAnapi raNe sharairAshIviShopamaiH |
sa~nChidya bhUmau nRRipate.apAtayaM pannagAniva || 35||

evaM tadabhavadyuddhaM tadA bharatasattama |
sandhyAkAle vyatIte tu vyapAyAtsa cha me guruH || 36||

\hrule

\medskip
                  182
\medskip

bhIShma uvAcha||

samAgatasya rAmeNa punarevAtidAruNam |
anyedyustumulaM yuddhaM tadA bharatasattama || 1||

tato divyAstravichChUro divyAnyastrANyanekashaH |
ayojayata dharmAtmA divase divase vibhuH || 2||

tAnyahaM tatpratIghAtairastrairastrANi bhArata |
vyadhamaM tumule yuddhe prANA.nstyaktvA sudustyajAn || 3||

astrairastreShu bahudhA hateShvatha cha bhArgavaH |
akrudhyata mahAtejAstyaktaprANaH sa sa.nyuge || 4||

tataH shaktiM prAhiNodghorarUpA mastrai ruddho jAmadagnyo mahAtmA |
kAlotsRRiShTAM prajvalitAmivolkAM  sa.ndIptAgrAM tejasAvRRitya lokAn || 5||

tato.ahaM tAmiShubhirdIpyamAnaiH  samAyAntImantakAlArkadIptAm |
ChittvA tridhA pAtayAmAsa bhUmau  tato vavau pavanaH puNyagandhiH || 6||

tasyAM ChinnAyAM krodhadIpto.atha rAmaH  shaktIrghorAH prAhiNoddvAdashAnyAH |
tAsAM rUpaM bhArata nota shakyaM  tejasvitvAllAghavAchchaiva vaktum || 7||

kiM tvevAhaM vihvalaH sampradRRishya  digbhyaH sarvAstA maholkA ivAgneH |
nAnArUpAstejasogreNa dIptA  yathAdityA dvAdasha lokasa~NkShaye || 8||

tato jAlaM bANamayaM vivRRitya  sa.ndRRishya bhittvA sharajAlena rAjan |
dvAdasheShUnprAhiNavaM raNe.ahaM  tataH shaktIrvyadhamaM ghorarUpAH || 9||

tato.aparA jAmadagnyo mahAtmA  shaktIrghorAH prAkShipaddhemadaNDAH |
vichitritAH kA~nchanapaTTanaddhA  yathA maholkA jvalitAstathA tAH || 10||

tAshchApyugrAshcharmaNA vArayitvA  khaDgenAjau pAtitA me narendra |
bANairdivyairjAmadagnyasya sa~Nkhye  divyA.nshchAshvAnabhyavarShaM sasUtAn || 11||

nirmuktAnAM pannagAnAM sarUpA  dRRiShTvA shaktIrhemachitrA nikRRittAH |
prAdushchakre divyamastraM mahAtmA  krodhAviShTo haihayeshapramAthI || 12||

tataH shreNyaH shalabhAnAmivogrAH  samApeturvishikhAnAM pradIptAH |
samAchinochchApi bhRRishaM sharIraM  hayAnsUtaM sarathaM chaiva mahyam || 13||

rathaH sharairme nichitaH sarvato.abhU ttathA hayAH sArathishchaiva rAjan |
yugaM ratheShA cha tathaiva chakre  tathaivAkShaH sharakRRitto.atha bhagnaH || 14||

tatastasminbANavarShe vyatIte  sharaugheNa pratyavarShaM guruM tam |
sa vikShato mArgaNairbrahmarAshi rdehAdajasraM mumuche bhUri raktam || 15||

yathA rAmo bANajAlAbhitapta stathaivAhaM subhRRishaM gADhaviddhaH |
tato yuddhaM vyaramachchAparAhNe  bhAnAvastaM prArthayAne mahIdhram || 16||

\hrule

\medskip
                  183
\medskip

bhIShma uvAcha||

tataH prabhAte rAjendra sUrye vimala udgate |
bhArgavasya mayA sArdhaM punaryuddhamavartata || 1||

tato bhrAnte rathe tiShThanrAmaH praharatAM varaH |
vavarSha sharavarShANi mayi shakra ivAchale || 2||

tena sUto mama suhRRichCharavarSheNa tADitaH |
nipapAta rathopasthe mano mama viShAdayan || 3||

tataH sUtaH sa me.atyarthaM kashmalaM prAvishanmahat |
pRRithivyAM cha sharAghAtAnnipapAta mumoha cha || 4||

tataH sUto.ajahAtprANAnrAmabANaprapIDitaH |
muhUrtAdiva rAjendra mAM cha bhIrAvishattadA || 5||

tataH sUte hate rAjankShipatastasya me sharAn |
pramattamanaso rAmaH prAhiNonmRRityusaMmitAn || 6||

tataH sUtavyasaninaM viplutaM mAM sa bhArgavaH |
shareNAbhyahanadgADhaM vikRRiShya balavaddhanuH || 7||

sa me jatrvantare rAjannipatya rudhirAshanaH |
mayaiva saha rAjendra jagAma vasudhAtalam || 8||

matvA tu nihataM rAmastato mAM bharatarShabha |
meghavadvyanadachchochchairjahRRiShe cha punaH punaH || 9||

tathA tu patite rAjanmayi rAmo mudA yutaH |
udakroshanmahAnAdaM saha tairanuyAyibhiH || 10||

mama tatrAbhavanye tu kauravAH pArshvataH sthitAH |
AgatA ye cha yuddhaM tajjanAstatra didRRikShavaH || 11||

ArtiM paramikAM jagmuste tadA mayi pAtite || 11||

tato.apashyaM pAtito rAjasiMha  dvijAnaShTau sUryahutAshanAbhAn |
te mAM samantAtparivArya tasthuH  svabAhubhiH parigRRihyAjimadhye || 12||

rakShyamANashcha tairviprairnAhaM bhUmimupAspRRisham |
antarikShe sthito hyasmi tairviprairbAndhavairiva || 13||

svapannivAntarikShe cha jalabindubhirukShitaH || 13||

tataste brAhmaNA rAjannabruvanparigRRihya mAm |
mA bhairiti samaM sarve svasti te.astviti chAsakRRit || 14||

tatasteShAmahaM vAgbhistarpitaH sahasotthitaH |
mAtaraM saritAM shreShThAmapashyaM rathamAsthitAm || 15||

hayAshcha me sa~NgRRihItAstayA vai  mahAnadyA sa.nyati kauravendra |
pAdau jananyAH pratipUjya chAhaM  tathArShTiSheNaM rathamabhyaroham || 16||

rarakSha sA mama rathaM hayA.nshchopaskarANi cha |
tAmahaM prA~njalirbhUtvA punareva vyasarjayam || 17||

tato.ahaM svayamudyamya hayA.nstAnvAtaraMhasaH |
ayudhyaM jAmadagnyena nivRRitte.ahani bhArata || 18||

tato.ahaM bharatashreShTha vegavantaM mahAbalam |
amu~nchaM samare bANaM rAmAya hRRidayachChidam || 19||

tato jagAma vasudhAM bANavegaprapIDitaH |
jAnubhyAM dhanurutsRRijya rAmo mohavashaM gataH || 20||

tatastasminnipatite rAme bhUrisahasrade |
AvavrurjaladA vyoma kSharanto rudhiraM bahu || 21||

ulkAshcha shatashaH petuH sanirghAtAH sakampanAH |
arkaM cha sahasA dIptaM svarbhAnurabhisa.nvRRiNot || 22||

vavushcha vAtAH paruShAshchalitA cha vasundharA |
gRRidhrA baDAshcha ka~NkAshcha paripeturmudA yutAH || 23||

dIptAyAM dishi gomAyurdAruNaM muhurunnadat |
anAhatA dundubhayo vinedurbhRRishanisvanAH || 24||

etadautpAtikaM ghoramAsIdbharatasattama |
visa~nj~nakalpe dharaNIM gate rAme mahAtmani || 25||

tato ravirmandamarIchimaNDalo  jagAmAstaM pA.nsupu~njAvagADhaH |
nishA vyagAhatsukhashItamArutA  tato yuddhaM pratyavahArayAvaH || 26||

evaM rAjannavahAro babhUva  tataH punarvimale.abhUtsughoram |
kAlyaM kAlyaM vi.nshatiM vai dinAni  tathaiva chAnyAni dinAni trINi || 27||

\hrule

\medskip
                  184
\medskip

bhIShma uvAcha||

tato.ahaM nishi rAjendra praNamya shirasA tadA |
brAhmaNAnAM pitR^INAM cha devatAnAM cha sarvashaH || 1||

nakta~ncharANAM bhUtAnAM rajanyAshcha vishAM pate |
shayanaM prApya rahite manasA samachintayam || 2||

jAmadagnyena me yuddhamidaM paramadAruNam |
ahAni subahUnyadya vartate sumahAtyayam || 3||

na cha rAmaM mahAvIryaM shaknomi raNamUrdhani |
vijetuM samare vipraM jAmadagnyaM mahAbalam || 4||

yadi shakyo mayA jetuM jAmadagnyaH pratApavAn |
daivatAni prasannAni darshayantu nishAM mama || 5||

tato.ahaM nishi rAjendra prasuptaH sharavikShataH |
dakShiNenaiva pArshvena prabhAtasamaye iva || 6||

tato.ahaM vipramukhyaistairyairasmi patito rathAt |
utthApito dhRRitashchaiva mA bhairiti cha sAntvitaH || 7||

ta eva mAM mahArAja svapnadarshanametya vai |
parivAryAbruvanvAkyaM tannibodha kurUdvaha || 8||

uttiShTha mA bhairgA~Ngeya bhayaM te nAsti ki~nchana |
rakShAmahe naravyAghra svasharIraM hi no bhavAn || 9||

na tvAM rAmo raNe jetA jAmadagnyaH katha~nchana |
tvameva samare rAmaM vijetA bharatarShabha || 10||

idamastraM sudayitaM pratyabhij~nAsyate bhavAn |
viditaM hi tavApyetatpUrvasmindehadhAraNe || 11||

prAjApatyaM vishvakRRitaM prasvApaM nAma bhArata |
na hIdaM veda rAmo.api pRRithivyAM vA pumAnkvachit || 12||

tatsmarasva mahAbAho bhRRishaM sa.nyojayasva cha |
na cha rAmaH kShayaM gantA tenAstreNa narAdhipa || 13||

enasA cha na yogaM tvaM prApsyase jAtu mAnada |
svapsyate jAmadagnyo.asau tvadbANabalapIDitaH || 14||

tato jitvA tvamevainaM punarutthApayiShyasi |
astreNa dayitenAjau bhIShma sambodhanena vai || 15||

evaM kuruShva kauravya prabhAte rathamAsthitaH |
prasuptaM vA mRRitaM vApi tulyaM manyAmahe vayam || 16||

na cha rAmeNa martavyaM kadAchidapi pArthiva |
tataH samutpannamidaM prasvApaM yujyatAmiti || 17||

ityuktvAntarhitA rAjansarva eva dvijottamAH |
aShTau sadRRisharUpAste sarve bhAsvaramUrtayaH || 18||

\hrule

\medskip
                  185
\medskip

bhIShma uvAcha||

tato rAtryAM vyatItAyAM pratibuddho.asmi bhArata |
taM cha sa~nchintya vai svapnamavApaM harShamuttamam || 1||

tataH samabhavadyuddhaM mama tasya cha bhArata |
tumulaM sarvabhUtAnAM lomaharShaNamadbhutam || 2||

tato bANamayaM varShaM vavarSha mayi bhArgavaH |
nyavArayamahaM taM cha sharajAlena bhArata || 3||

tataH paramasa~NkruddhaH punareva mahAtapAH |
hyastanenaiva kopena shaktiM vai prAhiNonmayi || 4||

indrAshanisamasparshAM yamadaNDopamaprabhAm |
jvalantImagnivatsa~Nkhye lelihAnAM samantataH || 5||

tato bharatashArdUla dhiShNyamAkAshagaM yathA |
sA mAmabhyahanattUrNama.nsadeshe cha bhArata || 6||

athAsRRi~Nme.asravadghoraM girergairikadhAtuvat |
rAmeNa sumahAbAho kShatasya kShatajekShaNa || 7||

tato.ahaM jAmadagnyAya bhRRishaM krodhasamanvitaH |
preShayaM mRRityusa~NkAshaM bANaM sarpaviShopamam || 8||

sa tenAbhihato vIro lalATe dvijasattamaH |
ashobhata mahArAja sashRRi~Nga iva parvataH || 9||

sa sa.nrabdhaH samAvRRitya bANaM kAlAntakopamam |
sa.ndadhe balavatkRRiShya ghoraM shatrunibarhaNam || 10||

sa vakShasi papAtograH sharo vyAla iva shvasan |
mahIM rAja.nstatashchAhamagachChaM rudhirAvilaH || 11||

avApya tu punaH sa~nj~nAM jAmadagnyAya dhImate |
prAhiNvaM vimalAM shaktiM jvalantImashanImiva || 12||

sA tasya dvijamukhyasya nipapAta bhujAntare |
vihvalashchAbhavadrAjanvepathushchainamAvishat || 13||

tata enaM pariShvajya sakhA vipro mahAtapAH |
akRRitavraNaH shubhairvAkyairAshvAsayadanekadhA || 14||

samAshvastastadA rAmaH krodhAmarShasamanvitaH |
prAdushchakre tadA brAhmaM paramAstraM mahAvrataH || 15||

tatastatpratighAtArthaM brAhmamevAstramuttamam |
mayA prayuktaM jajvAla yugAntamiva darshayat || 16||

tayorbrahmAstrayorAsIdantarA vai samAgamaH |
asamprApyaiva rAmaM cha mAM cha bhAratasattama || 17||

tato vyomni prAdurabhUtteja eva hi kevalam |
bhUtAni chaiva sarvANi jagmurArtiM vishAM pate || 18||

RRiShayashcha sagandharvA devatAshchaiva bhArata |
santApaM paramaM jagmurastratejobhipIDitAH || 19||

tatashchachAla pRRithivI saparvatavanadrumA |
santaptAni cha bhUtAni viShAdaM jagmuruttamam || 20||

prajajvAla nabho rAjandhUmAyante disho dasha |
na sthAtumantarikShe cha shekurAkAshagAstadA || 21||

tato hAhAkRRite loke sadevAsurarAkShase |
idamantaramityeva yoktukAmo.asmi bhArata || 22||

prasvApamastraM dayitaM vachanAdbrahmavAdinAm |
chintitaM cha tadastraM me manasi pratyabhAttadA || 23||

\hrule

\medskip
                  186
\medskip

bhIShma uvAcha||

tato halahalAshabdo divi rAjanmahAnabhUt |
prasvApaM bhIShma mA srAkShIriti kauravanandana || 1||

ayu~njameva chaivAhaM tadastraM bhRRigunandane |
prasvApaM mAM prayu~njAnaM nArado vAkyamabravIt || 2||

ete viyati kauravya divi devagaNAH sthitAH |
te tvAM nivArayantyadya prasvApaM mA prayojaya || 3||

rAmastapasvI brahmaNyo brAhmaNashcha gurushcha te |
tasyAvamAnaM kauravya mA sma kArShIH katha~nchana || 4||

tato.apashyaM diviShThAnvai tAnaShTau brahmavAdinaH |
te mAM smayanto rAjendra shanakairidamabruvan || 5||

yathAha bharatashreShTha nAradastattathA kuru |
etaddhi paramaM shreyo lokAnAM bharatarShabha || 6||

tatashcha pratisaMhRRitya tadastraM svApanaM mRRidhe |
brahmAstraM dIpayAM chakre tasminyudhi yathAvidhi || 7||

tato rAmo ruShito rAjaputra  dRRiShTvA tadastraM vinivartitaM vai |
jito.asmi bhIShmeNa sumandabuddhi rityeva vAkyaM sahasA vyamu~nchat || 8||

tato.apashyatpitaraM jAmadagnyaH  pitustathA pitaraM tasya chAnyam |
ta evainaM samparivArya tasthu rUchushchainaM sAntvapUrvaM tadAnIm || 9||

mA smaivaM sAhasaM vatsa punaH kArShIH katha~nchana |
bhIShmeNa sa.nyugaM gantuM kShatriyeNa visheShataH || 10||

kShatriyasya tu dharmo.ayaM yadyuddhaM bhRRigunandana |
svAdhyAyo vratacharyA cha brAhmaNAnAM paraM dhanam || 11||

idaM nimitte kasmi.nshchidasmAbhirupamantritam |
shastradhAraNamatyugraM tachcha kAryaM kRRitaM tvayA || 12||

vatsa paryAptametAvadbhIShmeNa saha sa.nyuge |
vimardaste mahAbAho vyapayAhi raNAditaH || 13||

paryAptametadbhadraM te tava kArmukadhAraNam |
visarjayaitaddurdharSha tapastapyasva bhArgava || 14||

eSha bhIShmaH shAntanavo devaiH sarvairnivAritaH |
nivartasva raNAdasmAditi chaiva prachoditaH || 15||

rAmeNa saha mA yotsIrguruNeti punaH punaH |
na hi rAmo raNe jetuM tvayA nyAyyaH kurUdvaha || 16||

mAnaM kuruShva gA~Ngeya brAhmaNasya raNAjire || 16||

vayaM tu guravastubhyaM tatastvAM vArayAmahe |
bhIShmo vasUnAmanyatamo diShTyA jIvasi putraka || 17||

gA~NgeyaH shantanoH putro vasureSha mahAyashAH |
kathaM tvayA raNe jetuM rAma shakyo nivarta vai || 18||

arjunaH pANDavashreShThaH pura.ndarasuto balI |
naraH prajApatirvIraH pUrvadevaH sanAtanaH || 19||

savyasAchIti vikhyAtastriShu lokeShu vIryavAn |
bhIShmamRRityuryathAkAlaM vihito vai svayambhuvA || 20||

evamuktaH sa pitRRibhiH pitR^InrAmo.abravIdidam |
nAhaM yudhi nivarteyamiti me vratamAhitam || 21||

na nivartitapUrvaM cha kadAchidraNamUrdhani |
nivartyatAmApageyaH kAmaM yuddhAtpitAmahAH || 22||

na tvahaM vinivartiShye yuddhAdasmAtkatha~nchana || 22||

tataste munayo rAjannRRichIkapramukhAstadA |
nAradenaiva sahitAH samAgamyedamabruvan || 23||

nivartasva raNAttAta mAnayasva dvijottamAn |
netyavochamahaM tA.nshcha kShatradharmavyapekShayA || 24||

mama vratamidaM loke nAhaM yuddhAtkatha~nchana |
vimukho vinivarteyaM pRRiShThato.abhyAhataH sharaiH || 25||

nAhaM lobhAnna kArpaNyAnna bhayAnnArthakAraNAt |
tyajeyaM shAshvataM dharmamiti me nishchitA matiH || 26||

tataste munayaH sarve nAradapramukhA nRRipa |
bhAgIrathI cha me mAtA raNamadhyaM prapedire || 27||

tathaivAttasharo dhanvI tathaiva dRRiDhanishchayaH |
sthito.ahamAhave yoddhuM tataste rAmamabruvan || 28||

sametya sahitA bhUyaH samare bhRRigunandanam || 28||

nAvanItaM hi hRRidayaM viprANAM shAmya bhArgava |
rAma rAma nivartasva yuddhAdasmAddvijottama || 29||

avadhyo hi tvayA bhIShmastvaM cha bhIShmasya bhArgava || 29||

evaM bruvantaste sarve pratirudhya raNAjiram |
nyAsayAM chakrire shastraM pitaro bhRRigunandanam || 30||

tato.ahaM punarevAtha tAnaShTau brahmavAdinaH |
adrAkShaM dIpyamAnAnvai grahAnaShTAvivoditAn || 31||

te mAM sapraNayaM vAkyamabruvansamare sthitam |
praihi rAmaM mahAbAho guruM lokahitaM kuru || 32||

dRRiShTvA nivartitaM rAmaM suhRRidvAkyena tena vai |
lokAnAM cha hitaM kurvannahamapyAdade vachaH || 33||

tato.ahaM rAmamAsAdya vavande bhRRishavikShataH |
rAmashchAbhyutsmayanpremNA mAmuvAcha mahAtapAH || 34||

tvatsamo nAsti loke.asminkShatriyaH pRRithivIcharaH |
gamyatAM bhIShma yuddhe.asmi.nstoShito.ahaM bhRRishaM tvayA || 35||

mama chaiva samakShaM tAM kanyAmAhUya bhArgavaH |
uvAcha dInayA vAchA madhye teShAM tapasvinAm || 36||

\hrule

\medskip
                  187
\medskip

rAma uvAcha||

pratyakShametallokAnAM sarveShAmeva bhAmini |
yathA mayA paraM shaktyA kRRitaM vai pauruShaM mahat || 1||

na chaiva yudhi shaknomi bhIShmaM shastrabhRRitAM varam |
visheShayitumatyarthamuttamAstrANi darshayan || 2||

eShA me paramA shaktiretanme paramaM balam |
yatheShTaM gamyatAM bhadre kimanyadvA karomi te || 3||

bhIShmameva prapadyasva na te.anyA vidyate gatiH |
nirjito hyasmi bhIShmeNa mahAstrANi pramu~nchatA || 4||

bhIShma uvAcha||

evamuktvA tato rAmo viniHshvasya mahAmanAH |
tUShNImAsIttadA kanyA provAcha bhRRigunandanam || 5||

bhagavannevamevaitadyathAha bhagavA.nstathA |
ajeyo yudhi bhIShmo.ayamapi devairudAradhIH || 6||

yathAshakti yathotsAhaM mama kAryaM kRRitaM tvayA |
anidhAya raNe vIryamastrANi vividhAni cha || 7||

na chaiSha shakyate yuddhe visheShayitumantataH |
na chAhamenaM yAsyAmi punarbhIShmaM katha~nchana || 8||

gamiShyAmi tu tatrAhaM yatra bhIShmaM tapodhana |
samare pAtayiShyAmi svayameva bhRRigUdvaha || 9||

evamuktvA yayau kanyA roShavyAkulalochanA |
tapase dhRRitasa~NkalpA mama chintayatI vadham || 10||

tato mahendraM saha tairmunibhirbhRRigusattamaH |
yathAgataM yayau rAmo mAmupAmantrya bhArata || 11||

tato.ahaM rathamAruhya stUyamAno dvijAtibhiH |
pravishya nagaraM mAtre satyavatyai nyavedayam || 12||

yathAvRRittaM mahArAja sA cha mAM pratyanandata || 12||

puruShA.nshchAdishaM prAj~nAnkanyAvRRittAntakarmaNi |
divase divase hyasyA gatajalpitacheShTitam || 13||

pratyAhara.nshcha me yuktAH sthitAH priyahite mama || 13||

yadaiva hi vanaM prAyAtkanyA sA tapase dhRRitA |
tadaiva vyathito dIno gatachetA ivAbhavam || 14||

na hi mAM kShatriyaH kashchidvIryeNa vijayedyudhi |
RRite brahmavidastAta tapasA sa.nshitavratAt || 15||

api chaitanmayA rAjannArade.api niveditam |
vyAse chaiva bhayAtkAryaM tau chobhau mAmavochatAm || 16||

na viShAdastvayA kAryo bhIShma kAshisutAM prati |
daivaM puruShakAreNa ko nivartitumutsahet || 17||

sA tu kanyA mahArAja pravishyAshramamaNDalam |
yamunAtIramAshritya tapastepe.atimAnuSham || 18||

nirAhArA kRRishA rUkShA jaTilA malapa~NkinI |
ShaNmAsAnvAyubhakShA cha sthANubhUtA tapodhanA || 19||

yamunAtIramAsAdya sa.nvatsaramathAparam |
udavAsaM nirAhArA pArayAmAsa bhAminI || 20||

shIrNaparNena chaikena pArayAmAsa chAparam |
sa.nvatsaraM tIvrakopA pAdA~NguShThAgradhiShThitA || 21||

evaM dvAdasha varShANi tApayAmAsa rodasI |
nivartyamAnApi tu sA j~nAtibhirnaiva shakyate || 22||

tato.agamadvatsabhUmiM siddhachAraNasevitAm |
AshramaM puNyashIlAnAM tApasAnAM mahAtmanAm || 23||

tatra puNyeShu desheShu sAplutA~NgI divAnisham |
vyacharatkAshikanyA sA yathAkAmavichAriNI || 24||

nandAshrame mahArAja tatolUkAshrame shubhe |
chyavanasyAshrame chaiva brahmaNaH sthAna eva cha || 25||

prayAge devayajane devAraNyeShu chaiva ha |
bhogavatyAM tathA rAjankaushikasyAshrame tathA || 26||

mANDavyasyAshrame rAjandilIpasyAshrame tathA |
rAmahrade cha kauravya pailagArgyasya chAshrame || 27||

eteShu tIrtheShu tadA kAshikanyA vishAM pate |
AplAvayata gAtrANi tIvramAsthAya vai tapaH || 28||

tAmabravItkauraveya mama mAtA jalotthitA |
kimarthaM klishyase bhadre tathyametadbravIhi me || 29||

sainAmathAbravIdrAjankRRitA~njaliraninditA |
bhIShmo rAmeNa samare na jitashchArulochane || 30||

ko.anyastamutsahejjetumudyateShuM mahIpatim |
sAhaM bhIShmavinAshAya tapastapsye sudAruNam || 31||

charAmi pRRithivIM devi yathA hanyAmahaM nRRipam |
etadvrataphalaM dehe parasminsyAdyathA hi me || 32||

tato.abravItsAgaragA jihmaM charasi bhAmini |
naiSha kAmo.anavadyA~Ngi shakyaH prAptuM tvayAbale || 33||

yadi bhIShmavinAshAya kAshye charasi vai vratam |
vratasthA cha sharIraM tvaM yadi nAma vimokShyasi || 34||

nadI bhaviShyasi shubhe kuTilA vArShikodakA || 34||

dustIrthA chAnabhij~neyA vArShikI nAShTamAsikI |
bhImagrAhavatI ghorA sarvabhUtabhaya~NkarI || 35||

evamuktvA tato rAjankAshikanyAM nyavartata |
mAtA mama mahAbhAgA smayamAneva bhAminI || 36||

kadAchidaShTame mAsi kadAchiddashame tathA |
na prAshnItodakamapi punaH sA varavarNinI || 37||

sA vatsabhUmiM kauravya tIrthalobhAttatastataH |
patitA paridhAvantI punaH kAshipateH sutA || 38||

sA nadI vatsabhUmyAM tu prathitAmbeti bhArata |
vArShikI grAhabahulA dustIrthA kuTilA tathA || 39||

sA kanyA tapasA tena bhAgArdhena vyajAyata |
nadI cha rAjanvatseShu kanyA chaivAbhavattadA || 40||

\hrule

\medskip
                  188
\medskip

bhIShma uvAcha||

tataste tApasAH sarve tapase dhRRitanishchayAm |
dRRiShTvA nyavartaya.nstAta kiM kAryamiti chAbruvan || 1||

tAnuvAcha tataH kanyA tapovRRiddhAnRRiShI.nstadA |
nirAkRRitAsmi bhIShmeNa bhra.nshitA patidharmataH || 2||

vadhArthaM tasya dIkShA me na lokArthaM tapodhanAH |
nihatya bhIShmaM gachCheyaM shAntimityeva nishchayaH || 3||

yatkRRite duHkhavasatimimAM prAptAsmi shAshvatIm |
patilokAdvihInA cha naiva strI na pumAniha || 4||

nAhatvA yudhi gA~NgeyaM nivarteyaM tapodhanAH |
eSha me hRRidi sa~Nkalpo yadarthamidamudyatam || 5||

strIbhAve parinirviNNA pu.nstvArthe kRRitanishchayA |
bhIShme pratichikIrShAmi nAsmi vAryeti vai punaH || 6||

tAM devo darshayAmAsa shUlapANirumApatiH |
madhye teShAM maharShINAM svena rUpeNa bhAminIm || 7||

ChandyamAnA vareNAtha sA vavre matparAjayam |
vadhiShyasIti tAM devaH pratyuvAcha manasvinIm || 8||

tataH sA punarevAtha kanyA rudramuvAcha ha |
upapadyetkathaM deva striyo mama jayo yudhi || 9||

strIbhAvena cha me gADhaM manaH shAntamumApate || 9||

pratishrutashcha bhUtesha tvayA bhIShmaparAjayaH |
yathA sa satyo bhavati tathA kuru vRRiShadhvaja || 10||

yathA hanyAM samAgamya bhIShmaM shAntanavaM yudhi || 10||

tAmuvAcha mahAdevaH kanyAM kila vRRiShadhvajaH |
na me vAganRRitaM bhadre prAha satyaM bhaviShyati || 11||

vadhiShyasi raNe bhIShmaM puruShatvaM cha lapsyase |
smariShyasi cha tatsarvaM dehamanyaM gatA satI || 12||

drupadasya kule jAtA bhaviShyasi mahArathaH |
shIghrAstrashchitrayodhI cha bhaviShyasi susaMmataH || 13||

yathoktameva kalyANi sarvametadbhaviShyati |
bhaviShyasi pumAnpashchAtkasmAchchitkAlaparyayAt || 14||

evamuktvA mahAtejAH kapardI vRRiShabhadhvajaH |
pashyatAmeva viprANAM tatraivAntaradhIyata || 15||

tataH sA pashyatAM teShAM maharShINAmaninditA |
samAhRRitya vanAttasmAtkAShThAni varavarNinI || 16||

chitAM kRRitvA sumahatIM pradAya cha hutAshanam |
pradIpte.agnau mahArAja roShadIptena chetasA || 17||

uktvA bhIShmavadhAyeti pravivesha hutAshanam |
jyeShThA kAshisutA rAjanyamunAmabhito nadIm || 18||

\hrule

\medskip
                  189
\medskip

duryodhana uvAcha||

kathaM shikhaNDI gA~Ngeya kanyA bhUtvA satI tadA |
puruSho.abhavadyudhi shreShTha tanme brUhi pitAmaha || 1||

bhIShma uvAcha||

bhAryA tu tasya rAjendra drupadasya mahIpateH |
mahiShI dayitA hyAsIdaputrA cha vishAM pate || 2||

etasminneva kAle tu drupado vai mahIpatiH |
apatyArthaM mahArAja toShayAmAsa sha~Nkaram || 3||

asmadvadhArthaM nishchitya tapo ghoraM samAsthitaH |
lebhe kanyAM mahAdevAtputro me syAditi bruvan || 4||

bhagavanputramichChAmi bhIShmaM pratichikIrShayA |
ityukto devadevena strIpumA.nste bhaviShyati || 5||

nivartasva mahIpAla naitajjAtvanyathA bhavet |
sa tu gatvA cha nagaraM bhAryAmidamuvAcha ha || 6||

kRRito yatno mayA devi putrArthe tapasA mahAn |
kanyA bhUtvA pumAnbhAvI iti chokto.asmi shambhunA || 7||

punaH punaryAchyamAno diShTamityabravIchChivaH |
na tadanyaddhi bhavitA bhavitavyaM hi tattathA || 8||

tataH sA niyatA bhUtvA RRitukAle manasvinI |
patnI drupadarAjasya drupadaM sa.nvivesha ha || 9||

lebhe garbhaM yathAkAlaM vidhidRRiShTena hetunA |
pArShatAtsA mahIpAla yathA mAM nArado.abravIt || 10||

tato dadhAra taM garbhaM devI rAjIvalochanA |
tAM sa rAjA priyAM bhAryAM drupadaH kurunandana || 11||

putrasnehAnmahAbAhuH sukhaM paryacharattadA || 11||

aputrasya tato rAj~no drupadasya mahIpateH |
kanyAM pravararUpAM tAM prAjAyata narAdhipa || 12||

aputrasya tu rAj~naH sA drupadasya yashasvinI |
khyApayAmAsa rAjendra putro jAto mameti vai || 13||

tataH sa rAjA drupadaH prachChannAyA narAdhipa |
putravatputrakAryANi sarvANi samakArayat || 14||

rakShaNaM chaiva mantrasya mahiShI drupadasya sA |
chakAra sarvayatnena bruvANA putra ityuta || 15||

na hi tAM veda nagare kashchidanyatra pArShatAt || 15||

shraddadhAno hi tadvAkyaM devasyAdbhutatejasaH |
ChAdayAmAsa tAM kanyAM pumAniti cha so.abravIt || 16||

jAtakarmANi sarvANi kArayAmAsa pArthivaH |
pu.nvadvidhAnayuktAni shikhaNDIti cha tAM viduH || 17||

ahamekastu chAreNa vachanAnnAradasya cha |
j~nAtavAndevavAkyena ambAyAstapasA tathA || 18||

\hrule

\medskip
                  190
\medskip

bhIShma uvAcha||

chakAra yatnaM drupadaH sarvasminsvajane mahat |
tato lekhyAdiShu tathA shilpeShu cha paraM gatA || 1||

iShvastre chaiva rAjendra droNashiShyo babhUva ha || 1||

tasya mAtA mahArAja rAjAnaM varavarNinI |
chodayAmAsa bhAryArthaM kanyAyAH putravattadA || 2||

tatastAM pArShato dRRiShTvA kanyAM samprAptayauvanAm |
striyaM matvA tadA chintAM prapede saha bhAryayA || 3||

drupada uvAcha||

kanyA mameyaM samprAptA yauvanaM shokavardhinI |
mayA prachChAditA cheyaM vachanAchChUlapANinaH || 4||

na tanmithyA mahArAj~ni bhaviShyati katha~nchana |
trailokyakartA kasmAddhi tanmRRiShA kartumarhati || 5||

bhAryovAcha||

yadi te rochate rAjanvakShyAmi shRRiNu me vachaH |
shrutvedAnIM prapadyethAH svakAryaM pRRiShatAtmaja || 6||

kriyatAmasya nRRipate vidhivaddArasa~NgrahaH |
satyaM bhavati tadvAkyamiti me nishchitA matiH || 7||

bhIShma uvAcha||

tatastau nishchayaM kRRitvA tasminkArye.atha dampatI |
varayAM chakratuH kanyAM dashArNAdhipateH sutAm || 8||

tato rAjA drupado rAjasiMhaH  sarvAnrAj~naH kulataH saMnishAmya |
dAshArNakasya nRRipatestanUjAM  shikhaNDine varayAmAsa dArAn || 9||

hiraNyavarmeti nRRipo yo.asau dAshArNakaH smRRitaH |
sa cha prAdAnmahIpAlaH kanyAM tasmai shikhaNDine || 10||

sa cha rAjA dashArNeShu mahAnAsInmahIpatiH |
hiraNyavarmA durdharSho mahAseno mahAmanAH || 11||

kRRite vivAhe tu tadA sA kanyA rAjasattama |
yauvanaM samanuprAptA sA cha kanyA shikhaNDinI || 12||

kRRitadAraH shikhaNDI tu kAmpilyaM punarAgamat |
na cha sA veda tAM kanyAM ka~nchitkAlaM striyaM kila || 13||

hiraNyavarmaNaH kanyA j~nAtvA tAM tu shikhaNDinIm |
dhAtrINAM cha sakhInAM cha vrIDamAnA nyavedayat || 14||

kanyAM pa~nchAlarAjasya sutAM tAM vai shikhaNDinIm || 14||

tatastA rAjashArdUla dhAtryo dAshArNikAstadA |
jagmurArtiM parAM duHkhAtpreShayAmAsureva cha || 15||

tato dashArNAdhipateH preShyAH sarvaM nyavedayan |
vipralambhaM yathAvRRittaM sa cha chukrodha pArthivaH || 16||

shikhaNDyapi mahArAja pu.nvadrAjakule tadA |
vijahAra mudA yuktaH strItvaM naivAtirochayan || 17||

tataH katipayAhasya tachChrutvA bharatarShabha |
hiraNyavarmA rAjendra roShAdArtiM jagAma ha || 18||

tato dAshArNako rAjA tIvrakopasamanvitaH |
dUtaM prasthApayAmAsa drupadasya niveshane || 19||

tato drupadamAsAdya dUtaH kA~nchanavarmaNaH |
eka ekAntamutsArya raho vachanamabravIt || 20||

dashArNarAjo rAja.nstvAmidaM vachanamabravIt |
abhiSha~NgAtprakupito vipralabdhastvayAnagha || 21||

avamanyase mAM nRRipate nUnaM durmantritaM tava |
yanme kanyAM svakanyArthe mohAdyAchitavAnasi || 22||

tasyAdya vipralambhasya phalaM prApnuhi durmate |
eSha tvAM sajanAmAtyamuddharAmi sthiro bhava || 23||

\hrule

\medskip
                  191
\medskip

bhIShma uvAcha||

evamuktasya dUtena drupadasya tadA nRRipa |
chorasyeva gRRihItasya na prAvartata bhAratI || 1||

sa yatnamakarottIvraM sambandhairanusAntvanaiH |
dUtairmadhurasambhAShairnaitadastIti sa.ndishan || 2||

sa rAjA bhUya evAtha kRRitvA tattvata Agamam |
kanyeti pA~nchAlasutAM tvaramANo.abhiniryayau || 3||

tataH sampreShayAmAsa mitrANAmamitaujasAm |
duhiturvipralambhaM taM dhAtrINAM vachanAttadA || 4||

tataH samudayaM kRRitvA balAnAM rAjasattamaH |
abhiyAne matiM chakre drupadaM prati bhArata || 5||

tataH saMmantrayAmAsa mitraiH saha mahIpatiH |
hiraNyavarmA rAjendra pA~nchAlyaM pArthivaM prati || 6||

tatra vai nishchitaM teShAmabhUdrAj~nAM mahAtmanAm |
tathyaM chedbhavati hyetatkanyA rAja~nshikhaNDinI || 7||

baddhvA pA~nchAlarAjAnamAnayiShyAmahe gRRihAn || 7||

anyaM rAjAnamAdhAya pA~nchAleShu nareshvaram |
ghAtayiShyAma nRRipatiM drupadaM sashikhaNDinam || 8||

sa tadA dUtamAj~nAya punaH kShattAramIshvaraH |
prAsthApayatpArShatAya hanmIti tvAM sthiro bhava || 9||

sa prakRRityA cha vai bhIruH kilbiShI cha narAdhipaH |
bhayaM tIvramanuprApto drupadaH pRRithivIpatiH || 10||

visRRijya dUtaM dAshArNaM drupadaH shokakarshitaH |
sametya bhAryAM rahite vAkyamAha narAdhipaH || 11||

bhayena mahatAviShTo hRRidi shokena chAhataH |
pA~nchAlarAjo dayitAM mAtaraM vai shikhaNDinaH || 12||

abhiyAsyati mAM kopAtsambandhI sumahAbalaH |
hiraNyavarmA nRRipatiH karShamANo varUthinIm || 13||

kimidAnIM kariShyAmi mUDhaH kanyAmimAM prati |
shikhaNDI kila putraste kanyeti parisha~NkitaH || 14||

iti nishchitya tattvena samitraH sabalAnugaH |
va~nchito.asmIti manvAno mAM kiloddhartumichChati || 15||

kimatra tathyaM sushroNi kiM mithyA brUhi shobhane |
shrutvA tvattaH shubhe vAkyaM sa.nvidhAsyAmyahaM tathA || 16||

ahaM hi sa.nshayaM prApto bAlA cheyaM shikhaNDinI |
tvaM cha rAj~ni mahatkRRichChraM samprAptA varavarNini || 17||

sA tvaM sarvavimokShAya tattvamAkhyAhi pRRichChataH |
tathA vidadhyAM sushroNi kRRityasyAsya shuchismite || 18||

shikhaNDini cha mA bhaistvaM vidhAsye tatra tattvataH || 18||

kriyayAhaM varArohe va~nchitaH putradharmataH |
mayA dAshArNako rAjA va~nchitashcha mahIpatiH || 19||

tadAchakShva mahAbhAge vidhAsye tatra yaddhitam || 19||

jAnatApi narendreNa khyApanArthaM parasya vai |
prakAshaM choditA devI pratyuvAcha mahIpatim || 20||

\hrule

\medskip
                  192
\medskip

bhIShma uvAcha||

tataH shikhaNDino mAtA yathAtattvaM narAdhipa |
AchachakShe mahAbAho bhartre kanyAM shikhaNDinIm || 1||

aputrayA mayA rAjansapatnInAM bhayAdidam |
kanyA shikhaNDinI jAtA puruSho vai niveditaH || 2||

tvayA chaiva narashreShTha tanme prItyAnumoditam |
putrakarma kRRitaM chaiva kanyAyAH pArthivarShabha || 3||

bhAryA choDhA tvayA rAjandashArNAdhipateH sutA || 3||

tvayA cha prAgabhihitaM devavAkyArthadarshanAt |
kanyA bhUtvA pumAnbhAvItyevaM chaitadupekShitam || 4||

etachChrutvA drupado yaj~nasenaH  sarvaM tattvaM mantravidbhyo nivedya |
mantraM rAjA mantrayAmAsa rAja nyadyadyuktaM rakShaNe vai prajAnAm || 5||

sambandhakaM chaiva samarthya tasmi ndAshArNake vai nRRipatau narendra |
svayaM kRRitvA vipralambhaM yathAva nmantraikAgro nishchayaM vai jagAma || 6||

svabhAvaguptaM nagaramApatkAle tu bhArata |
gopayAmAsa rAjendra sarvataH samala~NkRRitam || 7||

ArtiM cha paramAM rAjA jagAma saha bhAryayA |
dashArNapatinA sArdhaM virodhe bharatarShabha || 8||

kathaM sambandhinA sArdhaM na me syAdvigraho mahAn |
iti sa~nchintya manasA daivatAnyarchayattadA || 9||

taM tu dRRiShTvA tadA rAjandevI devaparaM tathA |
archAM prayu~njAnamatho bhAryA vachanamabravIt || 10||

devAnAM pratipattishcha satyA sAdhumatA sadA |
sA tu duHkhArNavaM prApya naH syAdarchayatAM bhRRisham || 11||

daivatAni cha sarvANi pUjyantAM bhUridakShiNaiH |
agnayashchApi hUyantAM dAshArNapratiShedhane || 12||

ayuddhena nivRRittiM cha manasA chintayAbhibho |
devatAnAM prasAdena sarvametadbhaviShyati || 13||

mantribhirmantritaM sArdhaM tvayA yatpRRithulochana |
purasyAsyAvinAshAya tachcha rAja.nstathA kuru || 14||

daivaM hi mAnuShopetaM bhRRishaM sidhyati pArthiva |
parasparavirodhAttu nAnayoH siddhirasti vai || 15||

tasmAdvidhAya nagare vidhAnaM sachivaiH saha |
archayasva yathAkAmaM daivatAni vishAM pate || 16||

evaM sambhAShamANau tau dRRiShTvA shokaparAyaNau |
shikhaNDinI tadA kanyA vrIDiteva manasvinI || 17||

tataH sA chintayAmAsa matkRRite duHkhitAvubhau |
imAviti tatashchakre matiM prANavinAshane || 18||

evaM sA nishchayaM kRRitvA bhRRishaM shokaparAyaNA |
jagAma bhavanaM tyaktvA gahanaM nirjanaM vanam || 19||

yakSheNarddhimatA rAjansthUNAkarNena pAlitam |
tadbhayAdeva cha jano visarjayati tadvanam || 20||

tatra sthUNasya bhavanaM sudhAmRRittikalepanam |
lAjollApikadhUmADhyamuchchaprAkAratoraNam || 21||

tatpravishya shikhaNDI sA drupadasyAtmajA nRRipa |
anashnatI bahutithaM sharIramupashoShayat || 22||

darshayAmAsa tAM yakShaH sthUNo madhvakShasa.nyutaH |
kimartho.ayaM tavArambhaH kariShye brUhi mAchiram || 23||

ashakyamiti sA yakShaM punaH punaruvAcha ha |
kariShyAmIti chainAM sa pratyuvAchAtha guhyakaH || 24||

dhaneshvarasyAnucharo varado.asmi nRRipAtmaje |
adeyamapi dAsyAmi brUhi yatte vivakShitam || 25||

tataH shikhaNDI tatsarvamakhilena nyavedayat |
tasmai yakShapradhAnAya sthUNAkarNAya bhArata || 26||

Apanno me pitA yakSha nachirAdvinashiShyati |
abhiyAsyati sa~Nkruddho dashArNAdhipatirhi tam || 27||

mahAbalo mahotsAhaH sa hemakavacho nRRipaH |
tasmAdrakShasva mAM yakSha pitaraM mAtaraM cha me || 28||

pratij~nAto hi bhavatA duHkhapratinayo mama |
bhaveyaM puruSho yakSha tvatprasAdAdaninditaH || 29||

yAvadeva sa rAjA vai nopayAti puraM mama |
tAvadeva mahAyakSha prasAdaM kuru guhyaka || 30||

\hrule

\medskip
                  193
\medskip

bhIShma uvAcha||

shikhaNDivAkyaM shrutvAtha sa yakSho bharatarShabha |
provAcha manasA chintya daivenopanipIDitaH || 1||

bhavitavyaM tathA taddhi mama duHkhAya kaurava || 1||

bhadre kAmaM kariShyAmi samayaM tu nibodha me |
ki~nchitkAlAntaraM dAsye pu.nli~NgaM svamidaM tava || 2||

AgantavyaM tvayA kAle satyametadbravImi te || 2||

prabhuH sa~Nkalpasiddho.asmi kAmarUpI viha~NgamaH |
matprasAdAtpuraM chaiva trAhi bandhU.nshcha kevalAn || 3||

strIli~NgaM dhArayiShyAmi tvadIyaM pArthivAtmaje |
satyaM me pratijAnIhi kariShyAmi priyaM tava || 4||

shikhaNDyuvAcha||

pratidAsyAmi bhagava.Nlli~NgaM punaridaM tava |
ki~nchitkAlAntaraM strItvaM dhArayasva nishAchara || 5||

pratiprayAte dAshArNe pArthive hemavarmaNi |
kanyaivAhaM bhaviShyAmi puruShastvaM bhaviShyasi || 6||

bhIShma uvAcha||

ityuktvA samayaM tatra chakrAte tAvubhau nRRipa |
anyonyasyAnabhidrohe tau sa~NkrAmayatAM tataH || 7||

strIli~NgaM dhArayAmAsa sthUNo yakSho narAdhipa |
yakSharUpaM cha taddIptaM shikhaNDI pratyapadyata || 8||

tataH shikhaNDI pA~nchAlyaH pu.nstvamAsAdya pArthiva |
vivesha nagaraM hRRiShTaH pitaraM cha samAsadat || 9||

yathAvRRittaM tu tatsarvamAchakhyau drupadasya cha || 9||

drupadastasya tachChrutvA harShamAhArayatparam |
sabhAryastachcha sasmAra maheshvaravachastadA || 10||

tataH sampreShayAmAsa dashArNAdhipaternRRipa |
puruSho.ayaM mama sutaH shraddhattAM me bhavAniti || 11||

atha dAshArNako rAjA sahasAbhyAgamattadA |
pA~nchAlarAjaM drupadaM duHkhAmarShasamanvitaH || 12||

tataH kAmpilyamAsAdya dashArNAdhipatistadA |
preShayAmAsa satkRRitya dUtaM brahmavidAM varam || 13||

brUhi madvachanAddUta pA~nchAlyaM taM nRRipAdhamam |
yadvai kanyAM svakanyArthe vRRitavAnasi durmate || 14||

phalaM tasyAvalepasya drakShyasyadya na sa.nshayaH || 14||

evamuktastu tenAsau brAhmaNo rAjasattama |
dUtaH prayAto nagaraM dAshArNanRRipachoditaH || 15||

tata AsAdayAmAsa purodhA drupadaM pure |
tasmai pA~nchAlako rAjA gAmarghyaM cha susatkRRitam || 16||

prApayAmAsa rAjendra saha tena shikhaNDinA || 16||

tAM pUjAM nAbhyanandatsa vAkyaM chedamuvAcha ha |
yaduktaM tena vIreNa rAj~nA kA~nchanavarmaNA || 17||

yatte.ahamadhamAchAra duhitrarthe.asmi va~nchitaH |
tasya pApasya karaNAtphalaM prApnuhi durmate || 18||

dehi yuddhaM narapate mamAdya raNamUrdhani |
uddhariShyAmi te sadyaH sAmAtyasutabAndhavam || 19||

tadupAlambhasa.nyuktaM shrAvitaH kila pArthivaH |
dashArNapatidUtena mantrimadhye purodhasA || 20||

abravIdbharatashreShTha drupadaH praNayAnataH |
yadAha mAM bhavAnbrahmansambandhivachanAdvachaH || 21||

tasyottaraM prativacho dUta eva vadiShyati || 21||

tataH sampreShayAmAsa drupado.api mahAtmane |
hiraNyavarmaNe dUtaM brAhmaNaM vedapAragam || 22||

samAgamya tu rAj~nA sa dashArNapatinA tadA |
tadvAkyamAdade rAjanyaduktaM drupadena ha || 23||

AgamaH kriyatAM vyaktaM kumAro vai suto mama |
mithyaitaduktaM kenApi tanna shraddheyamityuta || 24||

tataH sa rAjA drupadasya shrutvA  vimarshayukto yuvatIrvariShThAH |
sampreShayAmAsa suchArurUpAH  shikhaNDinaM strI pumAnveti vettum || 25||

tAH preShitAstattvabhAvaM viditvA  prItyA rAj~ne tachChasha.nsurhi sarvam |
shikhaNDinaM puruShaM kauravendra  dashArNarAjAya mahAnubhAvam || 26||

tataH kRRitvA tu rAjA sa AgamaM prItimAnatha |
sambandhinA samAgamya hRRiShTo vAsamuvAsa ha || 27||

shikhaNDine cha muditaH prAdAdvittaM janeshvaraH |
hastino.ashvA.nshcha gAshchaiva dAsyo bahushatAstathA || 28||

pUjitashcha pratiyayau nivartya tanayAM kila || 28||

vinItakilbiShe prIte hemavarmaNi pArthive |
pratiyAte tu dAshArNe hRRiShTarUpA shikhaNDinI || 29||

kasyachittvatha kAlasya kubero naravAhanaH |
lokAnuyAtrAM kurvANaH sthUNasyAgAnniveshanam || 30||

sa tadgRRihasyopari vartamAna  AlokayAmAsa dhanAdhigoptA |
sthUNasya yakShasya nishAmya veshma  svala~NkRRitaM mAlyaguNairvichitram || 31||

lAjaishcha gandhaishcha tathA vitAnai rabhyarchitaM dhUpanadhUpitaM cha |
dhvajaiH patAkAbhirala~NkRRitaM cha  bhakShyAnnapeyAmiShadattahomam || 32||

tatsthAnaM tasya dRRiShTvA tu sarvataH samala~NkRRitam |
athAbravIdyakShapatistAnyakShAnanugA.nstadA || 33||

svala~NkRRitamidaM veshma sthUNasyAmitavikramAH |
nopasarpati mAM chApi kasmAdadya sumandadhIH || 34||

yasmAjjAnansumandAtmA mAmasau nopasarpati |
tasmAttasmai mahAdaNDo dhAryaH syAditi me matiH || 35||

yakShA UchuH||

drupadasya sutA rAjanrAj~no jAtA shikhaNDinI |
tasyai nimitte kasmi.nshchitprAdAtpuruShalakShaNam || 36||

agrahIllakShaNaM strINAM strIbhUtastiShThate gRRihe |
nopasarpati tenAsau savrIDaH strIsvarUpavAn || 37||

etasmAtkAraNAdrAjansthUNo na tvAdya pashyati |
shrutvA kuru yathAnyAyaM vimAnamiha tiShThatAm || 38||

bhIShma uvAcha||

AnIyatAM sthUNa iti tato yakShAdhipo.abravIt |
kartAsmi nigrahaM tasyetyuvAcha sa punaH punaH || 39||

so.abhyagachChata yakShendramAhUtaH pRRithivIpate |
strIsvarUpo mahArAja tasthau vrIDAsamanvitaH || 40||

taM shashApa susa~Nkruddho dhanadaH kurunandana |
evameva bhavatvasya strItvaM pApasya guhyakAH || 41||

tato.abravIdyakShapatirmahAtmA  yasmAdadAstvavamanyeha yakShAn |
shikhaNDine lakShaNaM pApabuddhe  strIlakShaNaM chAgrahIH pApakarman || 42||

apravRRittaM sudurbuddhe yasmAdetatkRRitaM tvayA |
tasmAdadya prabhRRityeva tvaM strI sa puruShastathA || 43||

tataH prasAdayAmAsuryakShA vaishravaNaM kila |
sthUNasyArthe kuruShvAntaM shApasyeti punaH punaH || 44||

tato mahAtmA yakShendraH pratyuvAchAnugAminaH |
sarvAnyakShagaNA.nstAta shApasyAntachikIrShayA || 45||

hate shikhaNDini raNe svarUpaM pratipatsyate |
sthUNo yakSho nirudvego bhavatviti mahAmanAH || 46||

ityuktvA bhagavAndevo yakSharAkShasapUjitaH |
prayayau saha taiH sarvairnimeShAntarachAribhiH || 47||

sthUNastu shApaM samprApya tatraiva nyavasattadA |
samaye chAgamattaM vai shikhaNDI sa kShapAcharam || 48||

so.abhigamyAbravIdvAkyaM prApto.asmi bhagavanniti |
tamabravIttataH sthUNaH prIto.asmIti punaH punaH || 49||

ArjavenAgataM dRRiShTvA rAjaputraM shikhaNDinam |
sarvameva yathAvRRittamAchachakShe shikhaNDine || 50||

yakSha uvAcha||

shapto vaishravaNenAsmi tvatkRRite pArthivAtmaja |
gachChedAnIM yathAkAmaM chara lokAnyathAsukham || 51||

diShTametatpurA manye na shakyamativartitum |
gamanaM tava cheto hi paulastyasya cha darshanam || 52||

bhIShma uvAcha||

evamuktaH shikhaNDI tu sthUNayakSheNa bhArata |
pratyAjagAma nagaraM harSheNa mahatAnvitaH || 53||

pUjayAmAsa vividhairgandhamAlyairmahAdhanaiH |
dvijAtIndevatAshchApi chaityAnatha chatuShpathAn || 54||

drupadaH saha putreNa siddhArthena shikhaNDinA |
mudaM cha paramAM lebhe pA~nchAlyaH saha bAndhavaiH || 55||

shiShyArthaM pradadau chApi droNAya kurupu~Ngava |
shikhaNDinaM mahArAja putraM strIpUrviNaM tathA || 56||

pratipede chatuShpAdaM dhanurvedaM nRRipAtmajaH |
shikhaNDI saha yuShmAbhirdhRRiShTadyumnashcha pArShataH || 57||

mama tvetachcharAstAta yathAvatpratyavedayan |
jaDAndhabadhirAkArA ye yuktA drupade mayA || 58||

evameSha mahArAja strIpumAndrupadAtmajaH |
sambhUtaH kauravashreShTha shikhaNDI rathasattamaH || 59||

jyeShThA kAshipateH kanyA ambA nAmeti vishrutA |
drupadasya kule jAtA shikhaNDI bharatarShabha || 60||

nAhamenaM dhanuShpANiM yuyutsuM samupasthitam |
muhUrtamapi pashyeyaM prahareyaM na chApyuta || 61||

vratametanmama sadA pRRithivyAmapi vishrutam |
striyAM strIpUrvake chApi strInAmni strIsvarUpiNi || 62||

na mu~ncheyamahaM bANAniti kauravanandana |
na hanyAmahametena kAraNena shikhaNDinam || 63||

etattattvamahaM veda janma tAta shikhaNDinaH |
tato nainaM haniShyAmi samareShvAtatAyinam || 64||

yadi bhIShmaH striyaM hanyAddhanyAdAtmAnamapyuta |
nainaM tasmAddhaniShyAmi dRRiShTvApi samare sthitam || 65||

sa~njaya uvAcha||

etachChrutvA tu kauravyo rAjA duryodhanastadA |
muhUrtamiva sa dhyAtvA bhIShme yuktamamanyata || 66||

\hrule

\medskip
                  194
\medskip

sa~njaya uvAcha||

prabhAtAyAM tu sharvaryAM punareva sutastava |
madhye sarvasya sainyasya pitAmahamapRRichChata || 1||

pANDaveyasya gA~Ngeya yadetatsainyamuttamam |
prabhUtanaranAgAshvaM mahArathasamAkulam || 2||

bhImArjunaprabhRRitibhirmaheShvAsairmahAbalaiH |
lokapAlopamairguptaM dhRRiShTadyumnapurogamaiH || 3||

apradhRRiShyamanAvAryamudvRRittamiva sAgaram |
senAsAgaramakShobhyamapi devairmahAhave || 4||

kena kAlena gA~Ngeya kShapayethA mahAdyute |
AchAryo vA maheShvAsaH kRRipo vA sumahAbalaH || 5||

karNo vA samarashlAghI drauNirvA dvijasattamaH |
divyAstraviduShaH sarve bhavanto hi bale mama || 6||

etadichChAmyahaM j~nAtuM paraM kautUhalaM hi me |
hRRidi nityaM mahAbAho vaktumarhasi tanmama || 7||

bhIShma uvAcha||

anurUpaM kurushreShTha tvayyetatpRRithivIpate |
balAbalamamitrANAM sveShAM cha yadi pRRichChasi || 8||

shRRiNu rAjanmama raNe yA shaktiH paramA bhavet |
astravIryaM raNe yachcha bhujayoshcha mahAbhuja || 9||

Arjavenaiva yuddhena yoddhavya itaro janaH |
mAyAyuddhena mAyAvI ityetaddharmanishchayaH || 10||

hanyAmahaM mahAbAho pANDavAnAmanIkinIm |
divase divase kRRitvA bhAgaM prAgAhnikaM mama || 11||

yodhAnAM dashasAhasraM kRRitvA bhAgaM mahAdyute |
sahasraM rathinAmekameSha bhAgo mato mama || 12||

anenAhaM vidhAnena saMnaddhaH satatotthitaH |
kShapayeyaM mahatsainyaM kAlenAnena bhArata || 13||

yadi tvastrANi mu~ncheyaM mahAnti samare sthitaH |
shatasAhasraghAtIni hanyAM mAsena bhArata || 14||

sa~njaya uvAcha||

shrutvA bhIShmasya tadvAkyaM rAjA duryodhanastadA |
paryapRRichChata rAjendra droNama~NgirasAM varam || 15||

AchArya kena kAlena pANDuputrasya sainikAn |
nihanyA iti taM droNaH pratyuvAcha hasanniva || 16||

sthaviro.asmi kurushreShTha mandaprANavicheShTitaH |
astrAgninA nirdaheyaM pANDavAnAmanIkinIm || 17||

yathA bhIShmaH shAntanavo mAseneti matirmama |
eShA me paramA shaktiretanme paramaM balam || 18||

dvAbhyAmeva tu mAsAbhyAM kRRipaH shAradvato.abravIt |
drauNistu dasharAtreNa pratijaj~ne balakShayam || 19||

karNastu pa~ncharAtreNa pratijaj~ne mahAstravit || 19||

tachChrutvA sUtaputrasya vAkyaM sAgaragAsutaH |
jahAsa sasvanaM hAsaM vAkyaM chedamuvAcha ha || 20||

na hi tAvadraNe pArthaM bANakhaDgadhanurdharam |
vAsudevasamAyuktaM rathenodyantamachyutam || 21||

samAgachChasi rAdheya tenaivamabhimanyase |
shakyamevaM cha bhUyashcha tvayA vaktuM yatheShTataH || 22||

\hrule

\medskip
                  195
\medskip

vaishampAyana uvAcha||

etachChrutvA tu kaunteyaH sarvAnbhrAtR^Inupahvare |
AhUya bharatashreShTha idaM vachanamabravIt || 1||

dhArtarAShTrasya sainyeShu ye chArapuruShA mama |
te pravRRittiM prayachChanti mamemAM vyuShitAM nishAm || 2||

duryodhanaH kilApRRichChadApageyaM mahAvratam |
kena kAlena pANDUnAM hanyAH sainyamiti prabho || 3||

mAseneti cha tenokto dhArtarAShTraH sudurmatiH |
tAvatA chApi kAlena droNo.api pratyajAnata || 4||

gautamo dviguNaM kAlamuktavAniti naH shrutam |
drauNistu dasharAtreNa pratijaj~ne mahAstravit || 5||

tathA divyAstravitkarNaH sampRRiShTaH kurusa.nsadi |
pa~nchabhirdivasairhantuM sa sainyaM pratijaj~nivAn || 6||

tasmAdahamapIchChAmi shrotumarjuna te vachaH |
kAlena kiyatA shatrUnkShapayeriti sa.nyuge || 7||

evamukto guDAkeshaH pArthivena dhana~njayaH |
vAsudevamavekShyedaM vachanaM pratyabhAShata || 8||

sarva ete mahAtmAnaH kRRitAstrAshchitrayodhinaH |
asa.nshayaM mahArAja hanyureva balaM tava || 9||

apaitu te manastApo yathAsatyaM bravImyaham |
hanyAmekarathenAhaM vAsudevasahAyavAn || 10||

sAmarAnapi lokA.nstrInsahasthAvaraja~NgamAn |
bhUtaM bhavyaM bhaviShyachcha nimeShAditi me matiH || 11||

yattadghoraM pashupatiH prAdAdastraM mahanmama |
kairAte dvandvayuddhe vai tadidaM mayi vartate || 12||

yadyugAnte pashupatiH sarvabhUtAni saMharan |
prayu~Nkte puruShavyAghra tadidaM mayi vartate || 13||

tanna jAnAti gA~Ngeyo na droNo na cha gautamaH |
na cha droNasuto rAjankuta eva tu sUtajaH || 14||

na tu yuktaM raNe hantuM divyairastraiH pRRithagjanam |
Arjavenaiva yuddhena vijeShyAmo vayaM parAn || 15||

tatheme puruShavyAghrAH sahAyAstava pArthiva |
sarve divyAstraviduShaH sarve yuddhAbhinandinaH || 16||

vedAntAvabhRRithasnAtAH sarva ete.aparAjitAH |
nihanyuH samare senAM devAnAmapi pANDava || 17||

shikhaNDI yuyudhAnashcha dhRRiShTadyumnashcha pArShataH |
bhImaseno yamau chobhau yudhAmanyUttamaujasau || 18||

virATadrupadau chobhau bhIShmadroNasamau yudhi |
svayaM chApi samartho.asi trailokyotsAdane api || 19||

krodhAdyaM puruShaM pashyestvaM vAsavasamadyute |
kShipraM na sa bhavedvyaktamiti tvAM vedmi kaurava || 20||

\hrule

\medskip
                  196
\medskip

vaishampAyana uvAcha||

tataH prabhAte vimale dhArtarAShTreNa choditAH |
duryodhanena rAjAnaH prayayuH pANDavAnprati || 1||

AplAvya shuchayaH sarve sragviNaH shuklavAsasaH |
gRRihItashastrA dhvajinaH svasti vAchya hutAgnayaH || 2||

sarve vedavidaH shUrAH sarve sucharitavratAH |
sarve karmakRRitashchaiva sarve chAhavalakShaNAH || 3||

AhaveShu parA.NllokA~njigIShanto mahAbalAH |
ekAgramanasaH sarve shraddadhAnAH parasya cha || 4||

vindAnuvindAvAvantyau kekayA bAhlikaiH saha |
prayayuH sarva evaite bhAradvAjapurogamAH || 5||

ashvatthAmA shAntanavaH saindhavo.atha jayadrathaH |
dAkShiNAtyAH pratIchyAshcha pArvatIyAshcha ye rathAH || 6||

gAndhArarAjaH shakuniH prAchyodIchyAshcha sarvashaH |
shakAH kirAtA yavanAH shibayo.atha vasAtayaH || 7||

svaiH svairanIkaiH sahitAH parivArya mahAratham |
ete mahArathAH sarve dvitIye niryayurbale || 8||

kRRitavarmA sahAnIkastrigartAshcha mahAbalAH |
duryodhanashcha nRRipatirbhrAtRRibhiH parivAritaH || 9||

shalo bhUrishravAH shalyaH kausalyo.atha bRRihadbalaH |
ete pashchAdavartanta dhArtarAShTrapurogamAH || 10||

te samena pathA yAtvA yotsyamAnA mahArathAH |
kurukShetrasya pashchArdhe vyavatiShThanta da.nshitAH || 11||

duryodhanastu shibiraM kArayAmAsa bhArata |
yathaiva hAstinapuraM dvitIyaM samala~NkRRitam || 12||

na visheShaM vijAnanti purasya shibirasya vA |
kushalA api rAjendra narA nagaravAsinaH || 13||

tAdRRishAnyeva durgANi rAj~nAmapi mahIpatiH |
kArayAmAsa kauravyaH shatasho.atha sahasrashaH || 14||

pa~nchayojanamutsRRijya maNDalaM tadraNAjiram |
senAniveshAste rAjannAvisha~nshatasa~NghashaH || 15||

tatra te pRRithivIpAlA yathotsAhaM yathAbalam |
vivishuH shibirANyAshu dravyavanti sahasrashaH || 16||

teShAM duryodhano rAjA sasainyAnAM mahAtmanAm |
vyAdidesha sabAhyAnAM bhakShyabhojyamanuttamam || 17||

sagajAshvamanuShyANAM ye cha shilpopajIvinaH |
ye chAnye.anugatAstatra sUtamAgadhabandinaH || 18||

vaNijo gaNikA vArA ye chaiva prekShakA janAH |
sarvA.nstAnkauravo rAjA vidhivatpratyavaikShata || 19||

\hrule

\medskip
                  197
\medskip

vaishampAyana uvAcha||

tathaiva rAjA kaunteyo dharmaputro yudhiShThiraH |
dhRRiShTadyumnamukhAnvIrA.nshchodayAmAsa bhArata || 1||

chedikAshikarUShANAM netAraM dRRiDhavikramam |
senApatimamitraghnaM dhRRiShTaketumathAdishat || 2||

virATaM drupadaM chaiva yuyudhAnaM shikhaNDinam |
pA~nchAlyau cha maheShvAsau yudhAmanyUttamaujasau || 3||

te shUrAshchitravarmANastaptakuNDaladhAriNaH |
AjyAvasiktA jvalitA dhiShNyeShviva hutAshanAH || 4||

ashobhanta maheShvAsA grahAH prajvalitA iva || 4||

so.atha sainyaM yathAyogaM pUjayitvA nararShabhaH |
didesha tAnyanIkAni prayANAya mahIpatiH || 5||

abhimanyuM bRRihantaM cha draupadeyA.nshcha sarvashaH |
dhRRiShTadyumnamukhAnetAnprAhiNotpANDunandanaH || 6||

bhImaM cha yuyudhAnaM cha pANDavaM cha dhana~njayam |
dvitIyaM preShayAmAsa balaskandhaM yudhiShThiraH || 7||

bhANDaM samAropayatAM charatAM sampradhAvatAm |
hRRiShTAnAM tatra yodhAnAM shabdo divamivAspRRishat || 8||

svayameva tataH pashchAdvirATadrupadAnvitaH |
tathAnyaiH pRRithivIpAlaiH saha prAyAnmahIpatiH || 9||

bhImadhanvAyanI senA dhRRiShTadyumnapuraskRRitA |
ga~Ngeva pUrNA stimitA syandamAnA vyadRRishyata || 10||

tataH punaranIkAni vyayojayata buddhimAn |
mohayandhRRitarAShTrasya putrANAM buddhinisravam || 11||

draupadeyAnmaheShvAsAnabhimanyuM cha pANDavaH |
nakulaM sahadevaM cha sarvA.nshchaiva prabhadrakAn || 12||

dasha chAshvasahasrANi dvisAhasraM cha dantinaH |
ayutaM cha padAtInAM rathAH pa~nchashatAstathA || 13||

bhImasenaM cha durdharShaM prathamaM prAdishadbalam |
madhyame tu virATaM cha jayatsenaM cha mAgadham || 14||

mahArathau cha pA~nchAlyau yudhAmanyUttamaujasau |
vIryavantau mahAtmAnau gadAkArmukadhAriNau || 15||

anvayAtAM tato madhye vAsudevadhana~njayau || 15||

babhUvuratisa.nrabdhAH kRRitapraharaNA narAH |
teShAM vi.nshatisAhasrA dhvajAH shUrairadhiShThitAH || 16||

pa~ncha nAgasahasrANi rathava.nshAshcha sarvashaH |
padAtayashcha ye shUrAH kArmukAsigadAdharAH || 17||

sahasrasho.anvayuH pashchAdagratashcha sahasrashaH || 17||

yudhiShThiro yatra sainye svayameva balArNave |
tatra te pRRithivIpAlA bhUyiShThaM paryavasthitAH || 18||

tatra nAgasahasrANi hayAnAmayutAni cha |
tathA rathasahasrANi padAtInAM cha bhArata || 19||

yadAshrityAbhiyuyudhe dhArtarAShTraM suyodhanam || 19||

tato.anye shatashaH pashchAtsahasrAyutasho narAH |
nadantaH prayayusteShAmanIkAni sahasrashaH || 20||

tatra bherIsahasrANi sha~NkhAnAmayutAni cha |
vAdayanti sma saMhRRiShTAH sahasrAyutasho narAH || 21||

\medskip
##

\hrule

Mahabharata Critical Edition Only for Personal Studies
Encoding: ISCII
Electronic text (C) Bhandarkar Oriental Research Institute,
Pune, India, 1999

http://bombay.indology.info/mahabharata/statement.html
for further details


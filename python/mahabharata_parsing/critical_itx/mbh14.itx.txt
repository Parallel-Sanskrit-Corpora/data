%@@1
% File name             : mbh14.itx
%--------------------------------------------
% Text title            : 14 mahAbhArate ashvamedhikaparva.n
% Author                : Veda Vyasa
% Language              : sanskrit
% Subject               : religion
% Description/comments  : Access available at Prof John Smith's site 
% http://bombay.indology.info/mahabharata/statement.html
% Transliterated by     : Prof. Tokunaga
% Proofread by          : Team at Bhandarkar Oriental Research Institute (BORI), Tokunaga
% Latest update         : September 16, 2013
% Send corrections to   : sanskrit@cheerful.com
%
% Special Instructions  : i1h.hdr,ijag.inc,itrans.sty,multicol.sty,iarticle.sty
% Transliteration scheme: ITRANS 5.3
% Site access           : http://sanskritdocuments.org/
%-----------------------------------------------------
% The text is prepared by volunteers and is to be used for personal study
% and research.  The file is not to be copied or reposted for promotion of 
% any website or individuals or for commercial purpose without permission.
%        Please help to maintain respect for volunteer spirit.
%@@1
%--------------------------------------------------------

\engtitle{.. 14 Mahabharata - Ashvamedhikaparva ..}##
\itxtitle{.. 14 mahAbhArate ashvamedhikaparvam ..}##\endtitles ##

              Ashvamedhikaparva
              yudhiShThirasA.ntvanam.h
                  1
\medskip

vaishampAyana uvAcha||

kRRitodakaM tu rAjAnaM dhRRitarAShTraM yudhiShThiraH |
puraskRRitya mahAbAhuruttatArAkulendriyaH || 1||

uttIrya cha mahIpAlo bAShpavyAkulalochanaH |
papAta tIre ga~NgAyA vyAdhaviddha iva dvipaH || 2||

taM sIdamAnaM jagrAha bhImaH kRRiShNena choditaH |
maivamityabravIchchainaM kRRiShNaH parabalArdanaH || 3||

tamArtaM patitaM bhUmau nishvasantaM punaH punaH |
dadRRishuH pANDavA rAjandharmAtmAnaM yudhiShThiram || 4||

taM dRRiShTvA dInamanasaM gatasattvaM janeshvaram |
bhUyaH shokasamAviShTAH pANDavAH samupAvishan || 5||

rAjA cha dhRRitarAShTrastamupAsIno mahAbhujaH |
vAkyamAha mahAprAj~no mahAshokaprapIDitam || 6||

uttiShTha kurushArdUla kuru kAryamanantaram |
kShatradharmeNa kauravya jiteyamavanistvayA || 7||

tAM bhu~NkShva bhrAtRRibhiH sArdhaM suhRRidbhishcha janeshvara |
na shochitavyaM pashyAmi tvayA dharmabhRRitAM vara || 8||

shochitavyaM mayA chaiva gAndhAryA cha vishAM pate |
putrairvihIno rAjyena svapnalabdhadhano yathA || 9||

ashrutvA hitakAmasya vidurasya mahAtmanaH |
vAkyAni sumahArthAni paritapyAmi durmatiH || 10||

uktavAneSha mAM pUrvaM dharmAtmA divyadarshanaH |
duryodhanAparAdhena kulaM te vinashiShyati || 11||

svasti chedichChase rAjankulasyAtmana eva cha |
vadhyatAmeSha duShTAtmA mando rAjA suyodhanaH || 12||

karNashcha shakunishchaiva mainaM pashyatu karhichit |
dyUtasampAtamapyeShAmapramatto nivAraya || 13||

abhiShechaya rAjAnaM dharmAtmAnaM yudhiShThiram |
sa pAlayiShyati vashI dharmeNa pRRithivImimAm || 14||

atha nechChasi rAjAnaM kuntIputraM yudhiShThiram |
meDhIbhUtaH svayaM rAjyaM pratigRRihNIShva pArthiva || 15||

samaM sarveShu bhUteShu vartamAnaM narAdhipa |
anujIvantu sarve tvAM j~nAtayo j~nAtivardhana || 16||

evaM bruvati kaunteya vidure dIrghadarshini |
duryodhanamahaM pApamanvavartaM vRRithAmatiH || 17||

ashrutvA hyasya vIrasya vAkyAni madhurANyaham |
phalaM prApya mahadduHkhaM nimagnaH shokasAgare || 18||

vRRiddhau hi te svaH pitarau pashyAvAM duHkhitau nRRipa |
na shochitavyaM bhavatA pashyAmIha janAdhipa || 19||

\hrule

\medskip
              vyAsavAkyam.h
                  2
\medskip

vaishampAyana uvAcha||

evamuktastu rAj~nA sa dhRRitarAShTreNa dhImatA |
tUShNIM babhUva medhAvI tamuvAchAtha keshavaH || 1||

atIva manasA shokaH kriyamANo janAdhipa |
santApayati vaitasya pUrvapretAnpitAmahAn || 2||

yajasva vividhairyaj~nairbahubhiH svAptadakShiNaiH |
devA.nstarpaya somena svadhayA cha pitR^Inapi || 3||

tvadvidhasya mahAbuddhe naitadadyopapadyate |
viditaM veditavyaM te kartavyamapi te kRRitam || 4||

shrutAshcha rAjadharmAste bhIShmAdbhAgIrathIsutAt |
kRRiShNadvaipAyanAchchaiva nAradAdvidurAttathA || 5||

nemAmarhasi mUDhAnAM vRRittiM tvamanuvartitum |
pitRRipaitAmahIM vRRittimAsthAya dhuramudvaha || 6||

yuktaM hi yashasA kShatraM svargaM prAptumasa.nshayam |
na hi kashchana shUrANAM nihato.atra parA~NmukhaH || 7||

tyaja shokaM mahArAja bhavitavyaM hi tattathA |
na shakyAste punardraShTuM tvayA hyasminraNe hatAH || 8||

etAvaduktvA govindo dharmarAjaM yudhiShThiram |
virarAma mahAtejAstamuvAcha yudhiShThiraH || 9||

govinda mayi yA prItistava sA viditA mama |
sauhRRidena tathA premNA sadA mAmanukampase || 10||

priyaM tu me syAtsumahatkRRitaM chakragadAdhara |
shrImanprItena manasA sarvaM yAvadanandana || 11||

yadi mAmanujAnIyAdbhavAngantuM tapovanam |
na hi shAntiM prapashyAmi ghAtayitvA pitAmaham || 12||

karNaM cha puruShavyAghraM sa~NgrAmeShvapalAyinam || 12||

karmaNA yena muchyeyamasmAtkrUrAdari.ndama |
karmaNastadvidhatsveha yena shudhyati me manaH || 13||

tameva.nvAdinaM vyAsastataH provAcha dharmavit |
sAntvayansumahAtejAH shubhaM vachanamarthavat || 14||

akRRitA te matistAta punarbAlyena muhyase |
kimAkAshe vayaM sarve pralapAma muhurmuhuH || 15||

viditAH kShatradharmAste yeShAM yuddhena jIvikA |
yathA pravRRitto nRRipatirnAdhibandhena yujyate || 16||

mokShadharmAshcha nikhilA yAthAtathyena te shrutAH |
asakRRichchaiva sa.ndehAshChinnAste kAmajA mayA || 17||

ashraddadhAno durmedhA luptasmRRitirasi dhruvam |
maivaM bhava na te yuktamidamaj~nAnamIdRRisham || 18||

prAyashchittAni sarvANi viditAni cha te.anagha |
yuddhadharmAshcha te sarve dAnadharmAshcha te shrutAH || 19||

sa kathaM sarvadharmaj~naH sarvAgamavishAradaH |
parimuhyasi bhUyastvamaj~nAnAdiva bhArata || 20||

\hrule

\medskip
              sa.nvartamaruttIyam.h
                  3
\medskip

vyAsa uvAcha||

yudhiShThira tava praj~nA na samyagiti me matiH |
na hi kashchitsvayaM martyaH svavashaH kurute kriyAH || 1||

IshvareNa niyukto.ayaM sAdhvasAdhu cha mAnavaH |
karoti puruShaH karma tatra kA paridevanA || 2||

AtmAnaM manyase chAtha pApakarmANamantataH |
shRRiNu tatra yathA pApamapakRRiShyeta bhArata || 3||

tapobhiH kratubhishchaiva dAnena cha yudhiShThira |
taranti nityaM puruShA ye sma pApAni kurvate || 4||

yaj~nena tapasA chaiva dAnena cha narAdhipa |
pUyante rAjashArdUla narA duShkRRitakarmiNaH || 5||

asurAshcha surAshchaiva puNyahetormakhakriyAm |
prayatante mahAtmAnastasmAdyaj~nAH parAyaNam || 6||

yaj~naireva mahAtmAno babhUvuradhikAH surAH |
tato devAH kriyAvanto dAnavAnabhyadharShayan || 7||

rAjasUyAshvamedhau cha sarvamedhaM cha bhArata |
naramedhaM cha nRRipate tvamAhara yudhiShThira || 8||

yajasva vAjimedhena vidhivaddakShiNAvatA |
bahukAmAnnavittena rAmo dAsharathiryathA || 9||

yathA cha bharato rAjA dauHShantiH pRRithivIpatiH |
shAkuntalo mahAvIryastava pUrvapitAmahaH || 10||

yudhiShThira uvAcha||

asa.nshayaM vAjimedhaH pAvayetpRRithivImapi |
abhiprAyastu me kashchittaM tvaM shrotumihArhasi || 11||

imaM j~nAtivadhaM kRRitvA sumahAntaM dvijottama |
dAnamalpaM na shakyAmi dAtuM vittaM cha nAsti me || 12||

na cha bAlAnimAndInAnutsahe vasu yAchitum |
tathaivArdravraNAnkRRichChre vartamAnAnnRRipAtmajAn || 13||

svayaM vinAshya pRRithivIM yaj~nArthe dvijasattama |
karamAhArayiShyAmi kathaM shokaparAyaNAn || 14||

duryodhanAparAdhena vasudhA vasudhAdhipAH |
pranaShTA yojayitvAsmAnakIrtyA munisattama || 15||

duryodhanena pRRithivI kShayitA vittakAraNAt |
koshashchApi vishIrNo.asau dhArtarAShTrasya durmateH || 16||

pRRithivI dakShiNA chAtra vidhiH prathamakalpikaH |
vidvadbhiH paridRRiShTo.ayaM shiShTo vidhiviparyayaH || 17||

na cha pratinidhiM kartuM chikIrShAmi tapodhana |
atra me bhagavansamyaksAchivyaM kartumarhasi || 18||

vaishampAyana uvAcha||

evamuktastu pArthena kRRiShNadvaipAyanastadA |
muhUrtamanusa~nchintya dharmarAjAnamabravIt || 19||

vidyate draviNaM pArtha girau himavati sthitam |
utsRRiShTaM brAhmaNairyaj~ne maruttasya mahIpateH || 20||

tadAnayasva kaunteya paryAptaM tadbhaviShyati || 20||

yudhiShThira uvAcha||

kathaM yaj~ne maruttasya draviNaM tatsamAchitam |
kasmi.nshcha kAle sa nRRipo babhUva vadatAM vara || 21||

vyAsa uvAcha||

yadi shushrUShase pArtha shRRiNu kArandhamaM nRRipam |
yasminkAle mahAvIryaH sa rAjAsInmahAdhanaH || 22||

\hrule

\medskip
                  4
\medskip

yudhiShThira uvAcha||

shushrUShe tasya dharmaj~na rAjarSheH parikIrtanam |
dvaipAyana maruttasya kathAM prabrUhi me.anagha || 1||

vyAsa uvAcha||

AsItkRRitayuge pUrvaM manurdaNDadharaH prabhuH |
tasya putro maheShvAsaH prajAtiriti vishrutaH || 2||

prajAterabhavatputraH kShupa ityabhivishrutaH |
kShupasya putrastvikShvAkurmahIpAlo.abhavatprabhuH || 3||

tasya putrashataM rAjannAsItparamadhArmikam |
tA.nstu sarvAnmahIpAlAnikShvAkurakarotprabhuH || 4||

teShAM jyeShThastu vi.nsho.abhUtpratimAnaM dhanuShmatAm |
vi.nshasya putraH kalyANo vivi.nsho nAma bhArata || 5||

vivi.nshasya sutA rAjanbabhUvurdasha pa~ncha cha |
sarve dhanuShi vikrAntA brahmaNyAH satyavAdinaH || 6||

dAnadharmaratAH santaH satataM priyavAdinaH |
teShAM jyeShThaH khanInetraH sa tAnsarvAnapIDayat || 7||

khanInetrastu vikrAnto jitvA rAjyamakaNTakam |
nAshaknodrakShituM rAjyaM nAnvarajyanta taM prajAH || 8||

tamapAsya cha tadrAShTraM tasya putraM suvarchasam |
abhyaShi~nchata rAjendra muditaM chAbhavattadA || 9||

sa piturvikriyAM dRRiShTvA rAjyAnnirasanaM tathA |
niyato vartayAmAsa prajAhitachikIrShayA || 10||

brahmaNyaH satyavAdI cha shuchiH shamadamAnvitaH |
prajAstaM chAnvarajyanta dharmanityaM manasvinam || 11||

tasya dharmapravRRittasya vyashIryatkoshavAhanam |
taM kShINakoshaM sAmantAH samantAtparyapIDayan || 12||

sa pIDyamAno bahubhiH kShINakoshastvavAhanaH |
ArtimArChatparAM rAjA saha bhRRityaiH pureNa cha || 13||

na chainaM parihartuM te.ashaknuvanparisa~NkShaye |
samyagvRRitto hi rAjA sa dharmanityo yudhiShThira || 14||

yadA tu paramAmArtiM gato.asau sapuro nRRipaH |
tataH pradadhmau sa karaM prAdurAsIttato balam || 15||

tatastAnajayatsarvAnprAtisImAnnarAdhipAn |
etasmAtkAraNAdrAjanvishrutaH sa karandhamaH || 16||

tasya kArandhamaH putrastretAyugamukhe.abhavat |
indrAdanavaraH shrImAndevairapi sudurjayaH || 17||

tasya sarve mahIpAlA vartante sma vashe tadA |
sa hi samrADabhUtteShAM vRRittena cha balena cha || 18||

avikShinnAma dharmAtmA shauryeNendrasamo.abhavat |
yaj~nashIlaH karmaratirdhRRitimAnsa.nyatendriyaH || 19||

tejasAdityasadRRishaH kShamayA pRRithivIsamaH |
bRRihaspatisamo buddhyA himavAniva susthiraH || 20||

karmaNA manasA vAchA damena prashamena cha |
manA.nsyArAdhayAmAsa prajAnAM sa mahIpatiH || 21||

ya Ije hayamedhAnAM shatena vidhivatprabhuH |
yAjayAmAsa yaM vidvAnsvayamevA~NgirAH prabhuH || 22||

tasya putro.atichakrAma pitaraM guNavattayA |
marutto nAma dharmaj~nashchakravartI mahAyashAH || 23||

nAgAyutasamaprANaH sAkShAdviShNurivAparaH |
sa yakShyamANo dharmAtmA shAtakumbhamayAnyuta || 24||

kArayAmAsa shubhrANi bhAjanAni sahasrashaH || 24||

meruM parvatamAsAdya himavatpArshva uttare |
kA~nchanaH sumahAnpAdastatra karma chakAra saH || 25||

tataH kuNDAni pAtrIshcha piTharANyAsanAni cha |
chakruH suvarNakartAro yeShAM sa~NkhyA na vidyate || 26||

tasyaiva cha samIpe sa yaj~navATo babhUva ha |
Ije tatra sa dharmAtmA vidhivatpRRithivIpatiH || 27||

maruttaH sahitaiH sarvaiH prajApAlairnarAdhipaH || 27||

\hrule

\medskip
                  5
\medskip

yudhiShThira uvAcha||

katha.nvIryaH samabhavatsa rAjA vadatAM varaH |
kathaM cha jAtarUpeNa samayujyata sa dvija || 1||

kva cha tatsAmprataM dravyaM bhagavannavatiShThate |
kathaM cha shakyamasmAbhistadavAptuM tapodhana || 2||

vyAsa uvAcha||

asurAshchaiva devAshcha dakShasyAsanprajApateH |
apatyaM bahulaM tAta te.aspardhanta parasparam || 3||

tathaivA~NgirasaH putrau vratatulyau babhUvatuH |
bRRihaspatirbRRihattejAH sa.nvartashcha tapodhanaH || 4||

tAvapi spardhinau rAjanpRRithagAstAM parasparam |
bRRihaspatishcha sa.nvartaM bAdhate sma punaH punaH || 5||

sa bAdhyamAnaH satataM bhrAtrA jyeShThena bhArata |
arthAnutsRRijya digvAsA vanavAsamarochayat || 6||

vAsavo.apyasurAnsarvAnnirjitya cha nihatya cha |
indratvaM prApya lokeShu tato vavre purohitam || 7||

putrama~Ngiraso jyeShThaM viprashreShThaM bRRihaspatim || 7||

yAjyastva~NgirasaH pUrvamAsIdrAjA karandhamaH |
vIryeNApratimo loke vRRittena cha balena cha || 8||

shatakraturivaujasvI dharmAtmA sa.nshitavrataH || 8||

vAhanaM yasya yodhAshcha dravyANi vividhAni cha |
dhyAnAdevAbhavadrAjanmukhavAtena sarvashaH || 9||

sa guNaiH pArthivAnsarvAnvashe chakre narAdhipaH |
sa~njIvya kAlamiShTaM cha sasharIro divaM gataH || 10||

babhUva tasya putrastu yayAtiriva dharmavit |
avikShinnAma shatrukShitsa vashe kRRitavAnmahIm || 11||

vikrameNa guNaishchaiva pitevAsItsa pArthivaH || 11||

tasya vAsavatulyo.abhUnmarutto nAma vIryavAn |
putrastamanuraktAbhUtpRRithivI sAgarAmbarA || 12||

spardhate satataM sa sma devarAjena pArthivaH |
vAsavo.api maruttena spardhate pANDunandana || 13||

shuchiH sa guNavAnAsInmaruttaH pRRithivIpatiH |
yatamAno.api yaM shakro na visheShayati sma ha || 14||

so.ashaknuvanvisheShAya samAhUya bRRihaspatim |
uvAchedaM vacho devaiH sahito harivAhanaH || 15||

bRRihaspate maruttasya mA sma kArShIH katha~nchana |
daivaM karmAtha vA pitryaM kartAsi mama chetpriyam || 16||

ahaM hi triShu lokeShu surANAM cha bRRihaspate |
indratvaM prAptavAneko maruttastu mahIpatiH || 17||

kathaM hyamartyaM brahma.nstvaM yAjayitvA surAdhipam |
yAjayermRRityusa.nyuktaM maruttamavisha~NkayA || 18||

mAM vA vRRiNIShva bhadraM te maruttaM vA mahIpatim |
parityajya maruttaM vA yathAjoShaM bhajasva mAm || 19||

evamuktaH sa kauravya devarAj~nA bRRihaspatiH |
muhUrtamiva sa~nchintya devarAjAnamabravIt || 20||

tvaM bhUtAnAmadhipatistvayi lokAH pratiShThitAH |
namuchervishvarUpasya nihantA tvaM balasya cha || 21||

tvamAjahartha devAnAmeko vIra shriyaM parAm |
tvaM bibharShi bhuvaM dyAM cha sadaiva balasUdana || 22||

paurohityaM kathaM kRRitvA tava devagaNeshvara |
yAjayeyamahaM martyaM maruttaM pAkashAsana || 23||

samAshvasihi devesha nAhaM martyAya karhichit |
grahIShyAmi sruvaM yaj~ne shRRiNu chedaM vacho mama || 24||

hiraNyaretaso.ambhaH syAtparivarteta medinI |
bhAsaM cha na raviH kuryAnmatsatyaM vichaledyadi || 25||

bRRihaspativachaH shrutvA shakro vigatamatsaraH |
prashasyainaM viveshAtha svameva bhavanaM tadA || 26||

\hrule

\medskip
                  6
\medskip

vyAsa uvAcha||

atrApyudAharantImamitihAsaM purAtanam |
bRRihaspateshcha sa.nvAdaM maruttasya cha bhArata || 1||

devarAjasya samayaM kRRitamA~Ngirasena ha |
shrutvA marutto nRRipatirmanyumAhArayattadA || 2||

sa~Nkalpya manasA yaj~naM karandhamasutAtmajaH |
bRRihaspatimupAgamya vAgmI vachanamabravIt || 3||

bhagavanyanmayA pUrvamabhigamya tapodhana |
kRRito.abhisandhiryaj~nAya bhavato vachanAdguro || 4||

tamahaM yaShTumichChAmi sambhArAH sambhRRitAshcha me |
yAjyo.asmi bhavataH sAdho tatprApnuhi vidhatsva cha || 5||

bRRihaspatiruvAcha||

na kAmaye yAjayituM tvAmahaM pRRithivIpate |
vRRito.asmi devarAjena pratij~nAtaM cha tasya me || 6||

marutta uvAcha||

pitryamasmi tava kShetraM bahu manye cha te bhRRisham |
na chAsmyayAjyatAM prApto bhajamAnaM bhajasva mAm || 7||

bRRihaspatiruvAcha||

amartyaM yAjayitvAhaM yAjayiShye na mAnuSham |
marutta gachCha vA mA vA nivRRitto.asmyadya yAjanAt || 8||

na tvAM yAjayitAsmyadya vRRiNu tvaM yamihechChasi |
upAdhyAyaM mahAbAho yaste yaj~naM kariShyati || 9||

vyAsa uvAcha||

evamuktastu nRRipatirmarutto vrIDito.abhavat |
pratyAgachChachcha sa.nvigno dadarsha pathi nAradam || 10||

devarShiNA samAgamya nAradena sa pArthivaH |
vidhivatprA~njalistasthAvathainaM nArado.abravIt || 11||

rAjarShe nAtihRRiShTo.asi kachchitkShemaM tavAnagha |
kva gato.asi kuto vedamaprItisthAnamAgatam || 12||

shrotavyaM chenmayA rAjanbrUhi me pArthivarShabha |
vyapaneShyAmi te manyuM sarvayatnairnarAdhipa || 13||

evamukto maruttastu nAradena maharShiNA |
vipralambhamupAdhyAyAtsarvameva nyavedayat || 14||

gato.asmya~NgirasaH putraM devAchAryaM bRRihaspatim |
yaj~nArthamRRitvijaM draShTuM sa cha mAM nAbhyanandata || 15||

pratyAkhyAtashcha tenAhaM jIvituM nAdya kAmaye |
parityaktashcha guruNA dUShitashchAsmi nArada || 16||

evamuktastu rAj~nA sa nAradaH pratyuvAcha ha |
AvikShitaM mahArAja vAchA sa~njIvayanniva || 17||

rAjanna~NgirasaH putraH sa.nvarto nAma dhArmikaH |
cha~NkramIti dishaH sarvA digvAsA mohayanprajAH || 18||

taM gachCha yadi yAjyaM tvAM na vA~nChati bRRihaspatiH |
prasannastvAM mahArAja sa.nvarto yAjayiShyati || 19||

marutta uvAcha||

sa~njIvito.ahaM bhavatA vAkyenAnena nArada |
pashyeyaM kva nu sa.nvartaM sha.nsa me vadatAM vara || 20||

kathaM cha tasmai varteyaM kathaM mAM na parityajet |
pratyAkhyAtashcha tenApi nAhaM jIvitumutsahe || 21||

nArada uvAcha||

unmattaveShaM bibhratsa cha~NkramIti yathAsukham |
vArANasIM tu nagarImabhIkShNamupasevate || 22||

tasyA dvAraM samAsAdya nyasethAH kuNapaM kvachit |
taM dRRiShTvA yo nivarteta sa sa.nvarto mahIpate || 23||

taM pRRiShThato.anugachChethA yatra gachChetsa vIryavAn |
tamekAnte samAsAdya prA~njaliH sharaNaM vrajeH || 24||

pRRichChettvAM yadi kenAhaM tavAkhyAta iti sma ha |
brUyAstvaM nAradeneti santapta iva shatruhan || 25||

sa chettvAmanuyu~njIta mamAbhigamanepsayA |
sha.nsethA vahnimArUDhaM mAmapi tvamasha~NkayA || 26||

vyAsa uvAcha||

sa tatheti pratishrutya pUjayitvA cha nAradam |
abhyanuj~nAya rAjarShiryayau vArANasIM purIm || 27||

tatra gatvA yathoktaM sa puryA dvAre mahAyashAH |
kuNapaM sthApayAmAsa nAradasya vachaH smaran || 28||

yaugapadyena viprashcha sa purIdvAramAvishat |
tataH sa kuNapaM dRRiShTvA sahasA sa nyavartata || 29||

sa taM nivRRittamAlakShya prA~njaliH pRRiShThato.anvagAt |
AvikShito mahIpAlaH sa.nvartamupashikShitum || 30||

sa enaM vijane dRRiShTvA pA.nsubhiH kardamena cha |
shleShmaNA chApi rAjAnaM ShThIvanaishcha samAkirat || 31||

sa tathA bAdhyamAno.api sa.nvartena mahIpatiH |
anvagAdeva tamRRiShiM prA~njaliH samprasAdayan || 32||

tato nivRRitya sa.nvartaH parishrAnta upAvishat |
shItalachChAyamAsAdya nyagrodhaM bahushAkhinam || 33||

\hrule

\medskip
                  7
\medskip

sa.nvarta uvAcha||

kathamasmi tvayA j~nAtaH kena vA kathito.asmi te |
etadAchakShva me tattvamichChase chetpriyaM mama || 1||

satyaM te bruvataH sarve sampatsyante manorathAH |
mithyA tu bruvato mUrdhA saptadhA te phaliShyati || 2||

marutta uvAcha||

nAradena bhavAnmahyamAkhyAto hyaTatA pathi |
guruputro mameti tvaM tato me prItiruttamA || 3||

sa.nvarta uvAcha||

satyametadbhavAnAha sa mAM jAnAti satriNam |
kathayasvaitadekaM me kva nu samprati nAradaH || 4||

marutta uvAcha||

bhavantaM kathayitvA tu mama devarShisattamaH |
tato mAmabhyanuj~nAya praviShTo havyavAhanam || 5||

vyAsa uvAcha||

shrutvA tu pArthivasyaitatsa.nvartaH parayA mudA |
etAvadahamapyenaM kuryAmiti tadAbravIt || 6||

tato maruttamunmatto vAchA nirbhartsayanniva |
rUkShayA brAhmaNo rAjanpunaH punarathAbravIt || 7||

vAtapradhAnena mayA svachittavashavartinA |
evaM vikRRitarUpeNa kathaM yAjitumichChasi || 8||

bhrAtA mama samarthashcha vAsavena cha satkRRitaH |
vartate yAjane chaiva tena karmANi kAraya || 9||

gRRihaM svaM chaiva yAjyAshcha sarvA gRRihyAshcha devatAH |
pUrvajena mamAkShiptaM sharIraM varjitaM tvidam || 10||

nAhaM tenAnanuj~nAtastvAmAvikShita karhichit |
yAjayeyaM katha~nchidvai sa hi pUjyatamo mama || 11||

sa tvaM bRRihaspatiM gachCha tamanuj~nApya chAvraja |
tato.ahaM yAjayiShye tvAM yadi yaShTumihechChasi || 12||

marutta uvAcha||

bRRihaspatiM gataH pUrvamahaM sa.nvarta tachChRRiNu |
na mAM kAmayate yAjyamasau vAsavavAritaH || 13||

amaraM yAjyamAsAdya mAmRRiShe mA sma mAnuSham |
yAjayethA maruttaM tvaM martyadharmANamAturam || 14||

spardhate cha mayA vipra sadA vai sa hi pArthivaH |
evamastviti chApyukto bhrAtrA te balavRRitrahA || 15||

sa mAmabhigataM premNA yAjyavanna bubhUShati |
devarAjamupAshritya tadviddhi munipu~Ngava || 16||

so.ahamichChAmi bhavatA sarvasvenApi yAjitum |
kAmaye samatikrAntuM vAsavaM tvatkRRitairguNaiH || 17||

na hi me vartate buddhirgantuM brahmanbRRihaspatim |
pratyAkhyAto hi tenAsmi tathAnapakRRite sati || 18||

sa.nvarta uvAcha||

chikIrShasi yathAkAmaM sarvametattvayi dhruvam |
yadi sarvAnabhiprAyAnkartAsi mama pArthiva || 19||

yAjyamAnaM mayA hi tvAM bRRihaspatipura.ndarau |
dviShetAM samabhikruddhAvetadekaM samarthaya || 20||

sthairyamatra kathaM te syAtsa tvaM niHsa.nshayaM kuru |
kupitastvAM na hIdAnIM bhasma kuryAM sabAndhavam || 21||

marutta uvAcha||

yAvattapetsahasrA.nshustiShThera.nshchApi parvatAH |
tAvallokAnna labheyaM tyajeyaM sa~NgataM yadi || 22||

mA chApi shubhabuddhitvaM labheyamiha karhichit |
samyagj~nAne vaiShaye vA tyajeyaM sa~NgataM yadi || 23||

sa.nvarta uvAcha||

AvikShita shubhA buddhirdhIyatAM tava karmasu |
yAjanaM hi mamApyevaM vartate tvayi pArthiva || 24||

sa.nvidhAsye cha te rAjannakShayaM dravyamuttamam |
yena devAnsagandharvA~nshakraM chAbhibhaviShyasi || 25||

na tu me vartate buddhirdhane yAjyeShu vA punaH |
vipriyaM tu chikIrShAmi bhrAtushchendrasya chobhayoH || 26||

gamayiShyAmi chendreNa samatAmapi te dhruvam |
priyaM cha te kariShyAmi satyametadbravImi te || 27||

\hrule

\medskip
                  8
\medskip

sa.nvarta uvAcha||

girerhimavataH pRRiShThe mu~njavAnnAma parvataH |
tapyate yatra bhagavA.nstapo nityamumApatiH || 1||

vanaspatInAM mUleShu Ta~NkeShu shikhareShu cha |
guhAsu shailarAjasya yathAkAmaM yathAsukham || 2||

umAsahAyo bhagavAnyatra nityaM maheshvaraH |
Aste shUlI mahAtejA nAnAbhUtagaNAvRRitaH || 3||

tatra rudrAshcha sAdhyAshcha vishve.atha vasavastathA |
yamashcha varuNashchaiva kuberashcha sahAnugaH || 4||

bhUtAni cha pishAchAshcha nAsatyAvashvinAvapi |
gandharvApsarasashchaiva yakShA devarShayastathA || 5||

AdityA marutashchaiva yAtudhAnAshcha sarvashaH |
upAsante mahAtmAnaM bahurUpamumApatim || 6||

ramate bhagavA.nstatra kuberAnucharaiH saha |
vikRRitairvikRRitAkAraiH krIDadbhiH pRRithivIpate || 7||

shriyA jvalandRRishyate vai bAlAdityasamadyutiH || 7||

na rUpaM dRRishyate tasya sa.nsthAnaM vA katha~nchana |
nirdeShTuM prANibhiH kaishchitprAkRRitairmA.nsalochanaiH || 8||

noShNaM na shishiraM tatra na vAyurna cha bhAskaraH |
na jarA kShutpipAse vA na mRRityurna bhayaM nRRipa || 9||

tasya shailasya pArshveShu sarveShu jayatAM vara |
dhAtavo jAtarUpasya rashmayaH savituryathA || 10||

rakShyante te kuberasya sahAyairudyatAyudhaiH |
chikIrShadbhiH priyaM rAjankuberasya mahAtmanaH || 11||

tasmai bhagavate kRRitvA namaH sharvAya vedhase |
rudrAya shitikaNThAya surUpAya suvarchase || 12||

kapardine karAlAya haryakShNe varadAya cha |
tryakShNe pUShNo dantabhide vAmanAya shivAya cha || 13||

yAmyAyAvyaktakeshAya sadvRRitte sha~NkarAya cha |
kShemyAya harinetrAya sthANave puruShAya cha || 14||

harikeshAya muNDAya kRRishAyottAraNAya cha |
bhAskarAya sutIrthAya devadevAya raMhase || 15||

uShNIShiNe suvaktrAya sahasrAkShAya mIDhuShe |
girishAya prashAntAya yataye chIravAsase || 16||

bilvadaNDAya siddhAya sarvadaNDadharAya cha |
mRRigavyAdhAya mahate dhanvine.atha bhavAya cha || 17||

varAya saumyavaktrAya pashuhastAya varShiNe |
hiraNyabAhave rAjannugrAya pataye dishAm || 18||

pashUnAM pataye chaiva bhUtAnAM pataye tathA |
vRRiShAya mAtRRibhaktAya senAnye madhyamAya cha || 19||

sruvahastAya pataye dhanvine bhArgavAya cha |
ajAya kRRiShNanetrAya virUpAkShAya chaiva ha || 20||

tIkShNadaMShTrAya tIkShNAya vaishvAnaramukhAya cha |
mahAdyutaye.ana~NgAya sarvA~NgAya prajAvate || 21||

tathA shukrAdhipataye pRRithave kRRittivAsase |
kapAlamAline nityaM suvarNamukuTAya cha || 22||

mahAdevAya kRRiShNAya tryambakAyAnaghAya cha |
krodhanAya nRRisha.nsAya mRRidave bAhushAline || 23||

daNDine taptatapase tathaiva krUrakarmaNe |
sahasrashirase chaiva sahasracharaNAya cha || 24||

namaH svadhAsvarUpAya bahurUpAya daMShTriNe || 24||

pinAkinaM mahAdevaM mahAyoginamavyayam |
trishUlapANiM varadaM tryambakaM bhuvaneshvaram || 25||

tripuraghnaM trinayanaM trilokeshaM mahaujasam |
prabhavaM sarvabhUtAnAM dhAraNaM dharaNIdharam || 26||

IshAnaM sha~NkaraM sarvaM shivaM vishveshvaraM bhavam |
umApatiM pashupatiM vishvarUpaM maheshvaram || 27||

virUpAkShaM dashabhujaM tiShyagovRRiShabhadhvajam |
ugraM sthANuM shivaM ghoraM sharvaM gaurIshamIshvaram || 28||

shitikaNThamajaM shukraM pRRithuM pRRithuharaM haram |
vishvarUpaM virUpAkShaM bahurUpamumApatim || 29||

praNamya shirasA devamana~NgA~NgaharaM haram |
sharaNyaM sharaNaM yAhi mahAdevaM chaturmukham || 30||

evaM kRRitvA namastasmai mahAdevAya raMhase |
mahAtmane kShitipate tatsuvarNamavApsyasi || 31||

suvarNamAhariShyantastatra gachChantu te narAH || 31||

vyAsa uvAcha||

ityuktaH sa vachastasya chakre kArandhamAtmajaH |
tato.atimAnuShaM sarvaM chakre yaj~nasya sa.nvidhim || 32||

sauvarNAni cha bhANDAni sa~nchakrustatra shilpinaH || 32||

bRRihaspatistu tAM shrutvA maruttasya mahIpateH |
samRRiddhimati devebhyaH santApamakarodbhRRisham || 33||

sa tapyamAno vaivarNyaM kRRishatvaM chAgamatparam |
bhaviShyati hi me shatruH sa.nvarto vasumAniti || 34||

taM shrutvA bhRRishasantaptaM devarAjo bRRihaspatim |
abhigamyAmaravRRitaH provAchedaM vachastadA || 35||

\hrule

\medskip
                  9
\medskip

indra uvAcha||

kachchitsukhaM svapiShi tvaM bRRihaspate  kachchinmanoj~nAH parichArakAste |
kachchiddevAnAM sukhakAmo.asi vipra  kachchiddevAstvAM paripAlayanti || 1||

bRRihaspatiruvAcha||

sukhaM shaye.ahaM shayane mahendra  tathA manoj~nAH parichArakA me |
tathA devAnAM sukhakAmo.asmi shakra  devAshcha mAM subhRRishaM pAlayanti || 2||

indra uvAcha||

kuto duHkhaM mAnasaM dehajaM vA  pANDurvivarNashcha kutastvamadya |
AchakShva me taddvija yAvadetA nnihanmi sarvA.nstava duHkhakartR^In || 3||

bRRihaspatiruvAcha||

maruttamAhurmaghavanyakShyamANaM  mahAyaj~nenottamadakShiNena |
taM sa.nvarto yAjayiteti me shrutaM  tadichChAmi na sa taM yAjayeta || 4||

indra uvAcha||

sarvAnkAmAnanujAto.asi vipra  yastvaM devAnAM mantrayase purodhAH |
ubhau cha te janmamRRityU vyatItau  kiM sa.nvartastava kartAdya vipra || 5||

bRRihaspatiruvAcha||

devaiH saha tvamasurAnsampraNudya  jighA.nsase.adyApyuta sAnubandhAn |
yaM yaM samRRiddhaM pashyasi tatra tatra  duHkhaM sapatneShu samRRiddhabhAvaH || 6||

ato.asmi devendra vivarNarUpaH  sapatno me vardhate tannishamya |
sarvopAyairmaghavansaMniyachCha  sa.nvartaM vA pArthivaM vA maruttam || 7||

indra uvAcha||

ehi gachCha prahito jAtavedo  bRRihaspatiM paridAtuM marutte |
ayaM vai tvA yAjayitA bRRihaspati stathAmaraM chaiva kariShyatIti || 8||

agniruvAcha||

ayaM gachChAmi tava shakrAdya dUto  bRRihaspatiM paridAtuM marutte |
vAchaM satyAM puruhUtasya kartuM  bRRihaspateshchApachitiM chikIrShuH || 9||

vyAsa uvAcha||

tataH prAyAddhUmaketurmahAtmA  vanaspatInvIrudhashchAvamRRidnan |
kAmAddhimAnte parivartamAnaH  kAShThAtigo mAtarishveva nardan || 10||

marutta uvAcha||

Ashcharyamadya pashyAmi rUpiNaM vahnimAgatam |
AsanaM salilaM pAdyaM gAM chopAnaya vai mune || 11||

agniruvAcha||

AsanaM salilaM pAdyaM pratinandAmi te.anagha |
indreNa tu samAdiShTaM viddhi mAM dUtamAgatam || 12||

marutta uvAcha||

kachchichChrImAndevarAjaH sukhI cha  kachchichchAsmAnprIyate dhUmaketo |
kachchiddevAshchAsya vashe yathAva ttadbrUhi tvaM mama kArtsnyena deva || 13||

agniruvAcha||

shakro bhRRishaM susukhI pArthivendra  prItiM chechChatyajarAM vai tvayA saH |
devAshcha sarve vashagAstasya rAja nsa.ndeshaM tvaM shRRiNu me devarAj~naH || 14||

yadarthaM mAM prAhiNottvatsakAshaM  bRRihaspatiM paridAtuM marutte |
ayaM gururyAjayitA nRRipa tvAM  martyaM santamamaraM tvAM karotu || 15||

marutta uvAcha||

sa.nvarto.ayaM yAjayitA dvijo me  bRRihaspatera~njalireSha tasya |
nAsau devaM yAjayitvA mahendraM  martyaM santaM yAjayannadya shobhet || 16||

agniruvAcha||

ye vai lokA devaloke mahAntaH  samprApsyase tAndevarAjaprasAdAt |
tvAM chedasau yAjayedvai bRRihaspati rnUnaM svargaM tvaM jayeH kIrtiyuktaH || 17||

tathA lokA mAnuShA ye cha divyAH  prajApateshchApi ye vai mahAntaH |
te te jitA devarAjyaM cha kRRitsnaM  bRRihaspatishchedyAjayettvAM narendra || 18||

sa.nvarta uvAcha||

mAsmAnevaM tvaM punarAgAH kathaM chi dbRRihaspatiM paridAtuM marutte |
mA tvAM dhakShye chakShuShA dAruNena  sa~Nkruddho.ahaM pAvaka tannibodha || 19||

vyAsa uvAcha||

tato devAnagamaddhUmaketu rdAhAdbhIto vyathito.ashvatthaparNavat |
taM vai dRRiShTvA prAha shakro mahAtmA  bRRihaspateH saMnidhau havyavAham || 20||

yattvaM gataH prahito jAtavedo  bRRihaspatiM paridAtuM marutte |
tatkiM prAha sa nRRipo yakShyamANaH  kachchidvachaH pratigRRihNAti tachcha || 21||

agniruvAcha||

na te vAchaM rochayate marutto  bRRihaspatera~njaliM prAhiNotsaH |
sa.nvarto mAM yAjayitetyabhIkShNaM  punaH punaH sa mayA prochyamAnaH || 22||

uvAchedaM mAnuShA ye cha divyAH  prajApaterye cha lokA mahAntaH |
tA.nshchellabheyaM sa.nvidaM tena kRRitvA  tathApi nechCheyamiti pratItaH || 23||

indra uvAcha||

punarbhavAnpArthivaM taM sametya  vAkyaM madIyaM prApaya svArthayuktam |
punaryadyukto na kariShyate vacha stato vajraM samprahartAsmi tasmai || 24||

agniruvAcha||

gandharvarADyAtvayaM tatra dUto  bibhemyahaM vAsava tatra gantum |
sa.nrabdho mAmabravIttIkShNaroShaH  sa.nvarto vAkyaM charitabrahmacharyaH || 25||

yadyAgachCheH punarevaM kathaM chi dbRRihaspatiM paridAtuM marutte |
daheyaM tvAM chakShuShA dAruNena  sa~Nkruddha ityetadavaihi shakra || 26||

indra uvAcha||

tvamevAnyAndahase jAtavedo  na hi tvadanyo vidyate bhasmakartA |
tvatsa.nsparshAtsarvaloko bibhe tyashraddheyaM vadase havyavAha || 27||

agniruvAcha||

divaM devendra pRRithivIM chaiva sarvAM  sa.nveShTayestvaM svabalenaiva shakra |
eva.nvidhasyeha satastavAsau  kathaM vRRitrastridivaM prAgjahAra || 28||

indra uvAcha||

na chaNDikA ja~NgamA no kareNu rna vArisomaM prapibAmi vahne |
na durbale vai visRRijAmi vajraM  ko me.asukhAya praharenmanuShyaH || 29||

pravrAjayeyaM kAlakeyAnpRRithivyA mapAkarShaM dAnavAnantarikShAt |
divaH prahrAdamavasAnamAnayaM  ko me.asukhAya prahareta martyaH || 30||

agniruvAcha||

yatra sharyAtiM chyavano yAjayiShya nsahAshvibhyAM somamagRRihNadekaH |
taM tvaM kruddhaH pratyaShedhIH purastA chCharyAtiyaj~naM smara taM mahendra || 31||

vajraM gRRihItvA cha pura.ndara tvaM  samprAhArShIshchyavanasyAtighoram |
sa te vipraH saha vajreNa bAhu mapAgRRihNAttapasA jAtamanyuH || 32||

tato roShAtsarvato ghorarUpaM  sapatnaM te janayAmAsa bhUyaH |
madaM nAmAsuraM vishvarUpaM  yaM tvaM dRRiShTvA chakShuShI saMnyamIlaH || 33||

hanurekA jagatIsthA tathaikA  divaM gatA mahato dAnavasya |
sahasraM dantAnAM shatayojanAnAM  sutIkShNAnAM ghorarUpaM babhUva || 34||

vRRittAH sthUlA rajatastambhavarNA  daMShTrAshchatasro dve shate yojanAnAm |
sa tvAM dantAnvidashannabhyadhAva jjighA.nsayA shUlamudyamya ghoram || 35||

apashyastvaM taM tadA ghorarUpaM  sarve tvanye dadRRishurdarshanIyam |
yasmAdbhItaH prA~njalistvaM maharShi mAgachChethAH sharaNaM dAnavaghna || 36||

kShatrAdevaM brahmabalaM garIyo  na brahmataH ki~nchidanyadgarIyaH |
so.ahaM jAnanbrahmatejo yathAva nna sa.nvartaM gantumichChAmi shakra || 37||

\hrule

\medskip
                  10
\medskip

indra uvAcha||

evametadbrahmabalaM garIyo  na brahmataH ki~nchidanyadgarIyaH |
AvikShitasya tu balaM na mRRiShye  vajramasmai prahariShyAmi ghoram || 1||

dhRRitarAShTra prahito gachCha maruttaM  sa.nvartena sahitaM taM vadasva |
bRRihaspatiM tvamupashikShasva rAja nvajraM vA te prahariShyAmi ghoram || 2||

vyAsa uvAcha||

tato gatvA dhRRitarAShTro narendraM  provAchedaM vachanaM vAsavasya |
gandharvaM mAM dhRRitarAShTraM nibodha  tvAmAgataM vaktukAmaM narendra || 3||

aindraM vAkyaM shRRiNu me rAjasiMha  yatprAha lokAdhipatirmahAtmA |
bRRihaspatiM yAjakaM tvaM vRRiNIShva  vajraM vA te prahariShyAmi ghoram || 4||

vachashchedetanna kariShyase me  prAhaitadetAvadachintyakarmA || 4||

marutta uvAcha||

tvaM chaivaitadvettha pura.ndarashcha  vishvedevA vasavashchAshvinau cha |
mitradrohe niShkRRitirvai yathaiva  nAstIti lokeShu sadaiva vAdaH || 5||

bRRihaspatiryAjayitA mahendraM  devashreShThaM vajrabhRRitAM variShTham |
sa.nvarto mAM yAjayitAdya rAja nna te vAkyaM tasya vA rochayAmi || 6||

gandharva uvAcha||

ghoro nAdaH shrUyate vAsavasya  nabhastale garjato rAjasiMha |
vyaktaM vajraM mokShyate te mahendraH  kShemaM rAja.nshchintyatAmeSha kAlaH || 7||

vyAsa uvAcha||

ityevamukto dhRRitarAShTreNa rAjA  shrutvA nAdaM nadato vAsavasya |
taponityaM dharmavidAM variShThaM  sa.nvartaM taM j~nApayAmAsa kAryam || 8||

marutta uvAcha||

imamashmAnaM plavamAnamArA dadhvA dUraM tena na dRRishyate.adya |
prapadye.ahaM sharma viprendra tvattaH  prayachCha tasmAdabhayaM vipramukhya || 9||

ayamAyAti vai vajrI disho vidyotayandasha |
amAnuSheNa ghoreNa sadasyAstrAsitA hi naH || 10||

sa.nvarta uvAcha||

bhayaM shakrAdvyetu te rAjasiMha  praNotsye.ahaM bhayametatsughoram |
sa.nstambhinyA vidyayA kShiprameva  mA bhaistvamasmAdbhava chApi pratItaH || 11||

ahaM sa.nstambhayiShyAmi mA bhaistvaM shakrato nRRipa |
sarveShAmeva devAnAM kShapitAnyAyudhAni me || 12||

disho vajraM vrajatAM vAyuretu  varShaM bhUtvA nipatatu kAnaneShu |
ApaH plavantvantarikShe vRRithA cha  saudAminI dRRishyatAM mA bibhastvam || 13||

atho vahnistrAtu vA sarvataste  kAmaM varShaM varShatu vAsavo vA |
vajraM tathA sthApayatAM cha vAyu rmahAghoraM plavamAnaM jalaughaiH || 14||

marutta uvAcha||

ghoraH shabdaH shrUyate vai mahAsvano  vajrasyaiSha sahito mArutena |
AtmA hi me pravyathate muhurmuhu rna me svAsthyaM jAyate chAdya vipra || 15||

sa.nvarta uvAcha||

vajrAdugrAdvyetu bhayaM tavAdya  vAto bhUtvA hanmi narendra vajram |
bhayaM tyaktvA varamanyaM vRRiNIShva  kaM te kAmaM tapasA sAdhayAmi || 16||

marutta uvAcha||

indraH sAkShAtsahasAbhyetu vipra  haviryaj~ne pratigRRihNAtu chaiva |
svaM svaM dhiShNyaM chaiva juShantu devAH  sutaM somaM pratigRRihNantu chaiva || 17||

sa.nvarta uvAcha||

ayamindro haribhirAyAti rAja ndevaiH sarvaiH sahitaH somapIthI |
mantrAhUto yaj~namimaM mayAdya  pashyasvainaM mantravisrastakAyam || 18||

vyAsa uvAcha||

tato devaiH sahito devarAjo  rathe yuktvA tAnharInvAjimukhyAn |
AyAdyaj~namadhi rAj~naH pipAsu rAvikShitasyAprameyasya somam || 19||

tamAyAntaM sahitaM devasa~NghaiH  pratyudyayau sapurodhA maruttaH |
chakre pUjAM devarAjAya chAgryAM  yathAshAstraM vidhivatprIyamANaH || 20||

sa.nvarta uvAcha||

svAgataM te puruhUteha vidva nyaj~no.adyAyaM saMnihite tvayIndra |
shoshubhyate balavRRitraghna bhUyaH  pibasva somaM sutamudyataM mayA || 21||

marutta uvAcha||

shivena mAM pashya namashcha te.astu  prApto yaj~naH saphalaM jIvitaM me |
ayaM yaj~naM kurute me surendra  bRRihaspateravaro janmanA yaH || 22||

indra uvAcha||

jAnAmi te gurumenaM tapodhanaM  bRRihaspateranujaM tigmatejasam |
yasyAhvAnAdAgato.ahaM narendra  prItirme.adya tvayi manuH pranaShTaH || 23||

sa.nvarta uvAcha||

yadi prItastvamasi vai devarAja  tasmAtsvayaM shAdhi yaj~ne vidhAnam |
svayaM sarvAnkuru mArgAnsurendra  jAnAtvayaM sarvalokashcha deva || 24||

vyAsa uvAcha||

evamuktastvA~Ngirasena shakraH  samAdidesha svayameva devAn |
sabhAH kriyantAmAvasathAshcha mukhyAH  sahasrashashchitrabhaumAH samRRiddhAH || 25||

kL^iptasthUNAH kurutArohaNAni  gandharvANAmapsarasAM cha shIghram |
yeShu nRRityerannapsarasaH sahasrashaH  svargoddeshaH kriyatAM yaj~navATaH || 26||

ityuktAste chakrurAshu pratItA  divaukasaH shakravAkyAnnarendra |
tato vAkyaM prAha rAjAnamindraH  prIto rAjanpUjayAno maruttam || 27||

eSha tvayAhamiha rAjansametya  ye chApyanye tava pUrve narendrAH |
sarvAshchAnyA devatAH prIyamANA  havistubhyaM pratigRRihNantu rAjan || 28||

AgneyaM vai lohitamAlabhantAM  vaishvadevaM bahurUpaM virAjan |
nIlaM chokShANaM medhyamabhyAlabhantAM  chalachChishnaM matpradiShTaM dvijendrAH || 29||

tato yaj~no vavRRidhe tasya rAj~no  yatra devAH svayamannAni jahruH |
yasmi~nshakro brAhmaNaiH pUjyamAnaH  sadasyo.abhUddharimAndevarAjaH || 30||

tataH sa.nvartashchityagato mahAtmA  yathA vahniH prajvalito dvitIyaH |
havIMShyuchchairAhvayandevasa~NghA ~njuhAvAgnau mantravatsupratItaH || 31||

tataH pItvA balabhitsomamagryaM  ye chApyanye somapA vai divaukasaH |
sarve.anuj~nAtAH prayayuH pArthivena  yathAjoShaM tarpitAH prItimantaH || 32||

tato rAjA jAtarUpasya rAshI npade pade kArayAmAsa hRRiShTaH |
dvijAtibhyo visRRijanbhUri vittaM  rarAja vittesha ivArihantA || 33||

tato vittaM vividhaM saMnidhAya  yathotsAhaM kArayitvA cha kosham |
anuj~nAto guruNA saMnivRRitya  shashAsa gAmakhilAM sAgarAntAm || 34||

eva~NguNaH sambabhUveha rAjA  yasya kratau tatsuvarNaM prabhUtam |
tattvaM samAdAya narendra vittaM  yajasva devA.nstarpayAno vidhAnaiH || 35||

vaishampAyana uvAcha||

tato rAjA pANDavo hRRiShTarUpaH  shrutvA vAkyaM satyavatyAH sutasya |
manashchakre tena vittena yaShTuM  tato.amAtyairmantrayAmAsa bhUyaH || 36||

\hrule

\medskip
              vAsudevavAkyam.h
                  11
\medskip

vaishampAyana uvAcha||

ityukte nRRipatau tasminvyAsenAdbhutakarmaNA |
vAsudevo mahAtejAstato vachanamAdade || 1||

taM nRRipaM dInamanasaM nihataj~nAtibAndhavam |
upaplutamivAdityaM sadhUmamiva pAvakam || 2||

nirviNNamanasaM pArthaM j~nAtvA vRRiShNikulodvahaH |
AshvAsayandharmasutaM pravaktumupachakrame || 3||

vAsudeva uvAcha||

sarvaM jihmaM mRRityupadamArjavaM brahmaNaH padam |
etAvA~nj~nAnaviShayaH kiM pralApaH kariShyati || 4||

naiva te niShThitaM karma naiva te shatravo jitAH |
kathaM shatruM sharIrasthamAtmAnaM nAvabudhyase || 5||

atra te vartayiShyAmi yathAdharmaM yathAshrutam |
indrasya saha vRRitreNa yathA yuddhamavartata || 6||

vRRitreNa pRRithivI vyAptA purA kila narAdhipa |
dRRiShTvA sa pRRithivIM vyAptAM gandhasya viShaye hRRite || 7||

dharAharaNadurgandho viShayaH samapadyata || 7||

shatakratushchukopAtha gandhasya viShaye hRRite |
vRRitrasya sa tataH kruddho vajraM ghoramavAsRRijat || 8||

sa vadhyamAno vajreNa pRRithivyAM bhUritejasA |
vivesha sahasaivApo jagrAha viShayaM tataH || 9||

vyAptAsvathApsu vRRitreNa rase cha viShaye hRRite |
shatakraturabhikruddhastAsu vajramavAsRRijat || 10||

sa vadhyamAno vajreNa salile bhUritejasA |
vivesha sahasA jyotirjagrAha viShayaM tataH || 11||

vyApte jyotiShi vRRitreNa rUpe.atha viShaye hRRite |
shatakraturabhikruddhastatra vajramavAsRRijat || 12||

sa vadhyamAno vajreNa subhRRishaM bhUritejasA |
vivesha sahasA vAyuM jagrAha viShayaM tataH || 13||

vyApte vAyau tu vRRitreNa sparshe.atha viShaye hRRite |
shatakraturabhikruddhastatra vajramavAsRRijat || 14||

sa vadhyamAno vajreNa tasminnamitatejasA |
AkAshamabhidudrAva jagrAha viShayaM tataH || 15||

AkAshe vRRitrabhUte cha shabde cha viShaye hRRite |
shatakraturabhikruddhastatra vajramavAsRRijat || 16||

sa vadhyamAno vajreNa tasminnamitatejasA |
vivesha sahasA shakraM jagrAha viShayaM tataH || 17||

tasya vRRitragRRihItasya mohaH samabhavanmahAn |
rathantareNa taM tAta vasiShThaH pratyabodhayat || 18||

tato vRRitraM sharIrasthaM jaghAna bharatarShabha |
shatakraturadRRishyena vajreNetIha naH shrutam || 19||

idaM dharmarahasyaM cha shakreNoktaM maharShiShu |
RRiShibhishcha mama proktaM tannibodha narAdhipa || 20||

\hrule

\medskip
                  12
\medskip

vAsudeva uvAcha||

dvividho jAyate vyAdhiH shArIro mAnasastathA |
parasparaM tayorjanma nirdva.ndvaM nopalabhyate || 1||

sharIre jAyate vyAdhiH shArIro nAtra sa.nshayaH |
mAnaso jAyate vyAdhirmanasyeveti nishchayaH || 2||

shItoShNe chaiva vAyushcha guNA rAja~nsharIrajAH |
teShAM guNAnAM sAmyaM chettadAhuH svasthalakShaNam || 3||

uShNena bAdhyate shItaM shItenoShNaM cha bAdhyate || 3||

sattvaM rajastamashcheti trayastvAtmaguNAH smRRitAH |
teShAM guNAnAM sAmyaM chettadAhuH svasthalakShaNam || 4||

teShAmanyatamotseke vidhAnamupadishyate || 4||

harSheNa bAdhyate shoko harShaH shokena bAdhyate |
kashchidduHkhe vartamAnaH sukhasya smartumichChati || 5||

kashchitsukhe vartamAno duHkhasya smartumichChati || 5||

sa tvaM na duHkhI duHkhasya na sukhI susukhasya vA |
smartumichChasi kaunteya diShTaM hi balavattaram || 6||

atha vA te svabhAvo.ayaM yena pArthAvakRRiShyase |
dRRiShTvA sabhAgatAM kRRiShNAmekavastrAM rajasvalAm || 7||

miShatAM pANDaveyAnAM na tatsa.nsmartumichChasi || 7||

pravrAjanaM cha nagarAdajinaishcha vivAsanam |
mahAraNyanivAsashcha na tasya smartumichChasi || 8||

jaTAsurAtparikleshashchitrasenena chAhavaH |
saindhavAchcha pariklesho na tasya smartumichChasi || 9||

punaraj~nAtacharyAyAM kIchakena padA vadhaH |
yAj~nasenyAstadA pArtha na tasya smartumichChasi || 10||

yachcha te droNabhIShmAbhyAM yuddhamAsIdari.ndama |
manasaikena yoddhavyaM tatte yuddhamupasthitam || 11||

tasmAdabhyupagantavyaM yuddhAya bharatarShabha || 11||

paramavyaktarUpasya paraM muktvA svakarmabhiH |
yatra naiva sharaiH kAryaM na bhRRityairna cha bandhubhiH || 12||

Atmanaikena yoddhavyaM tatte yuddhamupasthitam || 12||

tasminnanirjite yuddhe kAmavasthAM gamiShyasi |
etajj~nAtvA tu kaunteya kRRitakRRityo bhaviShyasi || 13||

etAM buddhiM vinishchitya bhUtAnAmAgatiM gatim |
pitRRipaitAmahe vRRitte shAdhi rAjyaM yathochitam || 14||

\hrule

\medskip
                  13
\medskip

vAsudeva uvAcha||

na bAhyaM dravyamutsRRijya siddhirbhavati bhArata |
shArIraM dravyamutsRRijya siddhirbhavati vA na vA || 1||

bAhyadravyavimuktasya shArIreShu cha gRRidhyataH |
yo dharmo yatsukhaM chaiva dviShatAmastu tattathA || 2||

dvyakSharastu bhavenmRRityustryakSharaM brahma shAshvatam |
mameti dvyakSharo mRRityurna mameti cha shAshvatam || 3||

brahma mRRityushcha tau rAjannAtmanyeva vyavasthitau |
adRRishyamAnau bhUtAni yodhayetAmasa.nshayam || 4||

avinAsho.asya sattvasya niyato yadi bhArata |
bhittvA sharIraM bhUtAnAmahi.nsAM pratipadyate || 5||

labdhvApi pRRithivIM sarvAM sahasthAvaraja~NgamAm |
mamatvaM yasya naiva syAtkiM tayA sa kariShyati || 6||

atha vA vasataH pArtha vane vanyena jIvataH |
mamatA yasya dravyeShu mRRityorAsye sa vartate || 7||

bAhyAntarANAM shatrUNAM svabhAvaM pashya bhArata |
yanna pashyati tadbhUtaM muchyate sa mahAbhayAt || 8||

kAmAtmAnaM na prasha.nsanti loke  na chAkAmAtkAchidasti pravRRittiH |
dAnaM hi vedAdhyayanaM tapashcha  kAmena karmANi cha vaidikAni || 9||

vrataM yaj~nAnniyamAndhyAnayogA nkAmena yo nArabhate viditvA |
yadyaddhyayaM kAmayate sa dharmo  na yo dharmo niyamastasya mUlam || 10||

atra gAthAH kAmagItAH kIrtayanti purAvidaH |
shRRiNu sa~NkIrtyamAnAstA nikhilena yudhiShThira || 11||

nAhaM shakyo.anupAyena hantuM bhUtena kenachit |
yo mAM prayatate hantuM j~nAtvA praharaNe balam || 12||

tasya tasminpraharaNe punaH prAdurbhavAmyaham || 12||

yo mAM prayatate hantuM yaj~nairvividhadakShiNaiH |
ja~NgameShviva karmAtmA punaH prAdurbhavAmyaham || 13||

yo mAM prayatate hantuM vedairvedAntasAdhanaiH |
sthAvareShviva shAntAtmA tasya prAdurbhavAmyaham || 14||

yo mAM prayatate hantuM dhRRityA satyaparAkramaH |
bhAvo bhavAmi tasyAhaM sa cha mAM nAvabudhyate || 15||

yo mAM prayatate hantuM tapasA sa.nshitavrataH |
tatastapasi tasyAtha punaH prAdurbhavAmyaham || 16||

yo mAM prayatate hantuM mokShamAsthAya paNDitaH |
tasya mokSharatisthasya nRRityAmi cha hasAmi cha || 17||

avadhyaH sarvabhUtAnAmahamekaH sanAtanaH || 17||

tasmAttvamapi taM kAmaM yaj~nairvividhadakShiNaiH |
dharmaM kuru mahArAja tatra te sa bhaviShyati || 18||

yajasva vAjimedhena vidhivaddakShiNAvatA |
anyaishcha vividhairyaj~naiH samRRiddhairAptadakShiNaiH || 19||

mA te vyathAstu nihatAnbandhUnvIkShya punaH punaH |
na shakyAste punardraShTuM ye hatAsminraNAjire || 20||

sa tvamiShTvA mahAyaj~naiH samRRiddhairAptadakShiNaiH |
loke kIrtiM parAM prApya gatimagryAM gamiShyasi || 21||

\hrule

\medskip
              hAstinApurapraveshaH
                  14
\medskip

vaishampAyana uvAcha||

evaM bahuvidhairvAkyairmunibhistaistapodhanaiH |
samAshvasyata rAjarShirhatabandhuryudhiShThiraH || 1||

so.anunIto bhagavatA viShTarashravasA svayam |
dvaipAyanena kRRiShNena devasthAnena chAbhibhUH || 2||

nAradenAtha bhImena nakulena cha pArthivaH |
kRRiShNayA sahadevena vijayena cha dhImatA || 3||

anyaishcha puruShavyAghrairbrAhmaNaiH shAstradRRiShTibhiH |
vyajahAchChokajaM duHkhaM santApaM chaiva mAnasam || 4||

archayAmAsa devA.nshcha brAhmaNA.nshcha yudhiShThiraH |
kRRitvAtha pretakAryANi bandhUnAM sa punarnRRipaH || 5||

anvashAsata dharmAtmA pRRithivIM sAgarAmbarAm || 5||

prashAntachetAH kauravyaH svarAjyaM prApya kevalam |
vyAsaM cha nAradaM chaiva tA.nshchAnyAnabravInnRRipaH || 6||

AshvAsito.ahaM prAgvRRiddhairbhavadbhirmunipu~NgavaiH |
na sUkShmamapi me ki~nchidvyalIkamiha vidyate || 7||

arthashcha sumahAnprApto yena yakShyAmi devatAH |
puraskRRityeha bhavataH samAneShyAmahe makham || 8||

himavantaM tvayA guptA gamiShyAmaH pitAmaha |
bahvAshcharyo hi deshaH sa shrUyate dvijasattama || 9||

tathA bhagavatA chitraM kalyANaM bahu bhAShitam |
devarShiNA nAradena devasthAnena chaiva ha || 10||

nAbhAgadheyaH puruShaH kashchideva.nvidhAngurUn |
labhate vyasanaM prApya suhRRidaH sAdhusaMmatAn || 11||

evamuktAstu te rAj~nA sarva eva maharShayaH |
abhyanuj~nApya rAjAnaM tathobhau kRRiShNaphalgunau || 12||

pashyatAmeva sarveShAM tatraivAdarshanaM yayuH || 12||

tato dharmasuto rAjA tatraivopAvishatprabhuH |
evaM nAtimahAnkAlaH sa teShAmabhyavartata || 13||

kurvatAM shauchakarmANi bhIShmasya nidhane tadA |
mahAdAnAni viprebhyo dadatAmaurdhvadaihikam || 14||

bhIShmakarNapurogANAM kurUNAM kurunandana |
sahito dhRRitarAShTreNa pradadAvaurdhvadaihikam || 15||

tato dattvA bahu dhanaM viprebhyaH pANDavarShabhaH |
dhRRitarAShTraM puraskRRitya vivesha gajasAhvayam || 16||

sa samAshvAsya pitaraM praj~nAchakShuShamIshvaram |
anvashAdvai sa dharmAtmA pRRithivIM bhrAtRRibhiH saha || 17||

\hrule

\medskip
              indraprasthe kRRiShNArjunayoH sabhAvihAraH
                  15
\medskip

janamejaya uvAcha||

vijite pANDaveyaistu prashAnte cha dvijottama |
rAShTre kiM chakraturvIrau vAsudevadhana~njayau || 1||

vaishampAyana uvAcha||

vijite pANDaveyaistu prashAnte cha vishAM pate |
rAShTre babhUvaturhRRiShTau vAsudevadhana~njayau || 2||

vijahrAte mudA yuktau divi deveshvarAviva |
tau vaneShu vichitreShu parvatAnAM cha sAnuShu || 3||

shaileShu ramaNIyeShu palvaleShu nadIShu cha |
cha~NkramyamANau saMhRRiShTAvashvinAviva nandane || 4||

indraprasthe mahAtmAnau remAte kRRiShNapANDavau |
pravishya tAM sabhAM ramyAM vijahrAte cha bhArata || 5||

tatra yuddhakathAshchitrAH parikleshA.nshcha pArthiva |
kathAyoge kathAyoge kathayAmAsatustadA || 6||

RRiShINAM devatAnAM cha va.nshA.nstAvAhatustadA |
prIyamANau mahAtmAnau purANAvRRiShisattamau || 7||

madhurAstu kathAshchitrAshchitrArthapadanishchayAH |
nishchayaj~naH sa pArthAya kathayAmAsa keshavaH || 8||

putrashokAbhisantaptaM j~nAtInAM cha sahasrashaH |
kathAbhiH shamayAmAsa pArthaM shaurirjanArdanaH || 9||

sa tamAshvAsya vidhivadvidhAnaj~no mahAtapAH |
apahRRityAtmano bhAraM vishashrAmeva sAtvataH || 10||

tataH kathAnte govindo guDAkeshamuvAcha ha |
sAntvaya~nshlakShNayA vAchA hetuyuktamidaM vachaH || 11||

vijiteyaM dharA kRRitsnA savyasAchinparantapa |
tvadbAhubalamAshritya rAj~nA dharmasutena ha || 12||

asapatnAM mahIM bhu~Nkte dharmarAjo yudhiShThiraH |
bhImasenaprabhAvena yamayoshcha narottama || 13||

dharmeNa rAj~nA dharmaj~na prAptaM rAjyamakaNTakam |
dharmeNa nihataH sa~Nkhye sa cha rAjA suyodhanaH || 14||

adharmaruchayo lubdhAH sadA chApriyavAdinaH |
dhArtarAShTrA durAtmAnaH sAnubandhA nipAtitAH || 15||

prashAntAmakhilAM pArtha pRRithivIM pRRithivIpatiH |
bhu~Nkte dharmasuto rAjA tvayA guptaH kurUdvaha || 16||

rame chAhaM tvayA sArdhamaraNyeShvapi pANDava |
kimu yatra jano.ayaM vai pRRithA chAmitrakarshana || 17||

yatra dharmasuto rAjA yatra bhImo mahAbalaH |
yatra mAdravatIputrau ratistatra parA mama || 18||

tathaiva svargakalpeShu sabhoddesheShu bhArata |
ramaNIyeShu puNyeShu sahitasya tvayAnagha || 19||

kAlo mahA.nstvatIto me shUraputramapashyataH |
baladevaM cha kauravya tathAnyAnvRRiShNipu~NgavAn || 20||

so.ahaM gantumabhIpsAmi purIM dvAravatIM prati |
rochatAM gamanaM mahyaM tavApi puruSharShabha || 21||

ukto bahuvidhaM rAjA tatra tatra yudhiShThiraH |
sa ha bhIShmeNa yadyuktamasmAbhiH shokakArite || 22||

shiShTo yudhiShThiro.asmAbhiH shAstA sannapi pANDavaH |
tena tachcha vachaH samyaggRRihItaM sumahAtmanA || 23||

dharmaputre hi dharmaj~ne kRRitaj~ne satyavAdini |
satyaM dharmo matishchAgryA sthitishcha satataM sthirA || 24||

tadgatvA taM mahAtmAnaM yadi te rochate.arjuna |
asmadgamanasa.nyuktaM vacho brUhi janAdhipam || 25||

na hi tasyApriyaM kuryAM prANatyAge.apyupasthite |
kuto gantuM mahAbAho purIM dvAravatIM prati || 26||

sarvaM tvidamahaM pArtha tvatprItihitakAmyayA |
bravImi satyaM kauravya na mithyaitatkatha~nchana || 27||

prayojanaM cha nirvRRittamiha vAse mamArjuna |
dhArtarAShTro hato rAjA sabalaH sapadAnugaH || 28||

pRRithivI cha vashe tAta dharmaputrasya dhImataH |
sthitA samudravasanA sashailavanakAnanA || 29||

chitA ratnairbahuvidhaiH kururAjasya pANDava || 29||

dharmeNa rAjA dharmaj~naH pAtu sarvAM vasundharAm |
upAsyamAno bahubhiH siddhaishchApi mahAtmabhiH || 30||

stUyamAnashcha satataM bandibhirbharatarShabha || 30||

tanmayA saha gatvAdya rAjAnaM kuruvardhanam |
ApRRichCha kurushArdUla gamanaM dvArakAM prati || 31||

idaM sharIraM vasu yachcha me gRRihe  niveditaM pArtha sadA yudhiShThire |
priyashcha mAnyashcha hi me yudhiShThiraH  sadA kurUNAmadhipo mahAmatiH || 32||

prayojanaM chApi nivAsakAraNe  na vidyate me tvadRRite mahAbhuja |
sthitA hi pRRithvI tava pArtha shAsane  guroH suvRRittasya yudhiShThirasya ha || 33||

itIdamuktaM sa tadA mahAtmanA  janArdanenAmitavikramo.arjunaH |
tatheti kRRichChrAdiva vAchamIraya jjanArdanaM sampratipUjya pArthiva || 34||

\hrule

\medskip
              anugItA
                  16
\medskip

janamejaya uvAcha||

sabhAyAM vasatostasyAM nihatyArInmahAtmanoH |
keshavArjunayoH kA nu kathA samabhavaddvija || 1||

vaishampAyana uvAcha||

kRRiShNena sahitaH pArthaH svarAjyaM prApya kevalam |
tasyAM sabhAyAM ramyAyAM vijahAra mudA yutaH || 2||

tataH ka~nchitsabhoddeshaM svargoddeshasamaM nRRipa |
yadRRichChayA tau muditau jagmatuH svajanAvRRitau || 3||

tataH pratItaH kRRiShNena sahitaH pANDavo.arjunaH |
nirIkShya tAM sabhAM ramyAmidaM vachanamabravIt || 4||

viditaM te mahAbAho sa~NgrAme samupasthite |
mAhAtmyaM devakImAtastachcha te rUpamaishvaram || 5||

yattu tadbhavatA proktaM tadA keshava sauhRRidAt |
tatsarvaM puruShavyAghra naShTaM me naShTachetasaH || 6||

mama kautUhalaM tvasti teShvartheShu punaH prabho |
bhavA.nshcha dvArakAM gantA nachirAdiva mAdhava || 7||

evamuktastataH kRRiShNaH phalgunaM pratyabhAShata |
pariShvajya mahAtejA vachanaM vadatAM varaH || 8||

shrAvitastvaM mayA guhyaM j~nApitashcha sanAtanam |
dharmaM svarUpiNaM pArtha sarvalokA.nshcha shAshvatAn || 9||

abuddhvA yanna gRRihNIthAstanme sumahadapriyam |
nUnamashraddadhAno.asi durmedhAshchAsi pANDava || 10||

sa hi dharmaH suparyApto brahmaNaH padavedane |
na shakyaM tanmayA bhUyastathA vaktumasheShataH || 11||

paraM hi brahma kathitaM yogayuktena tanmayA |
itihAsaM tu vakShyAmi tasminnarthe purAtanam || 12||

yathA tAM buddhimAsthAya gatimagryAM gamiShyasi |
shRRiNu dharmabhRRitAM shreShTha gadataH sarvameva me || 13||

AgachChadbrAhmaNaH kashchitsvargalokAdari.ndama |
brahmalokAchcha durdharShaH so.asmAbhiH pUjito.abhavat || 14||

asmAbhiH paripRRiShTashcha yadAha bharatarShabha |
divyena vidhinA pArtha tachChRRiNuShvAvichArayan || 15||

brAhmaNa uvAcha||

mokShadharmaM samAshritya kRRiShNa yanmAnupRRichChasi |
bhUtAnAmanukampArthaM yanmohachChedanaM prabho || 16||

tatte.ahaM sampravakShyAmi yathAvanmadhusUdana |
shRRiNuShvAvahito bhUtvA gadato mama mAdhava || 17||

kashchidviprastapoyuktaH kAshyapo dharmavittamaH |
AsasAda dvijaM ka~nchiddharmANAmAgatAgamam || 18||

gatAgate subahusho j~nAnavij~nAnapAragam |
lokatattvArthakushalaM j~nAtAraM sukhaduHkhayoH || 19||

jAtImaraNatattvaj~naM kovidaM puNyapApayoH |
draShTAramuchchanIchAnAM karmabhirdehinAM gatim || 20||

charantaM muktavatsiddhaM prashAntaM sa.nyatendriyam |
dIpyamAnaM shriyA brAhmyA kramamANaM cha sarvashaH || 21||

antardhAnagatij~naM cha shrutvA tattvena kAshyapaH |
tathaivAntarhitaiH siddhairyAntaM chakradharaiH saha || 22||

sambhAShamANamekAnte samAsInaM cha taiH saha |
yadRRichChayA cha gachChantamasaktaM pavanaM yathA || 23||

taM samAsAdya medhAvI sa tadA dvijasattamaH |
charaNau dharmakAmo vai tapasvI susamAhitaH || 24||

pratipede yathAnyAyaM bhaktyA paramayA yutaH || 24||

vismitashchAdbhutaM dRRiShTvA kAshyapastaM dvijottamam |
parichAreNa mahatA guruM vaidyamatoShayat || 25||

prItAtmA chopapannashcha shrutachAritrasa.nyutaH |
bhAvena toShayachchainaM guruvRRittyA parantapaH || 26||

tasmai tuShTaH sa shiShyAya prasanno.athAbravIdguruH |
siddhiM parAmabhiprekShya shRRiNu tanme janArdana || 27||

vividhaiH karmabhistAta puNyayogaishcha kevalaiH |
gachChantIha gatiM martyA devaloke.api cha sthitim || 28||

na kvachitsukhamatyantaM na kvachichChAshvatI sthitiH |
sthAnAchcha mahato bhra.nsho duHkhalabdhAtpunaH punaH || 29||

ashubhA gatayaH prAptAH kaShTA me pApasevanAt |
kAmamanyuparItena tRRiShNayA mohitena cha || 30||

punaH punashcha maraNaM janma chaiva punaH punaH |
AhArA vividhA bhuktAH pItA nAnAvidhAH stanAH || 31||

mAtaro vividhA dRRiShTAH pitarashcha pRRithagvidhAH |
sukhAni cha vichitrANi duHkhAni cha mayAnagha || 32||

priyairvivAso bahushaH sa.nvAsashchApriyaiH saha |
dhananAshashcha samprApto labdhvA duHkhena taddhanam || 33||

avamAnAH sukaShTAshcha parataH svajanAttathA |
shArIrA mAnasAshchApi vedanA bhRRishadAruNAH || 34||

prAptA vimAnanAshchogrA vadhabandhAshcha dAruNAH |
patanaM niraye chaiva yAtanAshcha yamakShaye || 35||

jarA rogAshcha satataM vAsanAni cha bhUrishaH |
loke.asminnanubhUtAni dva.ndvajAni bhRRishaM mayA || 36||

tataH kadAchinnirvedAnnikArAnnikRRitena cha |
lokatantraM parityaktaM duHkhArtena bhRRishaM mayA || 37||

tataH siddhiriyaM prAptA prasAdAdAtmano mayA || 37||

nAhaM punarihAgantA lokAnAlokayAmyaham |
A siddherA prajAsargAdAtmano me gatiH shubhA || 38||

upalabdhA dvijashreShTha tatheyaM siddhiruttamA |
itaH paraM gamiShyAmi tataH parataraM punaH || 39||

brahmaNaH padamavyagraM mA te bhUdatra sa.nshayaH || 39||

nAhaM punarihAgantA martyalokaM parantapa |
prIto.asmi te mahAprAj~na brUhi kiM karavANi te || 40||

yadIpsurupapannastvaM tasya kAlo.ayamAgataH |
abhijAne cha tadahaM yadarthaM mA tvamAgataH || 41||

achirAttu gamiShyAmi yenAhaM tvAmachUchudam || 41||

bhRRishaM prIto.asmi bhavatashchAritreNa vichakShaNa |
paripRRichCha yAvadbhavate bhASheyaM yattavepsitam || 42||

bahu manye cha te buddhiM bhRRishaM sampUjayAmi cha |
yenAhaM bhavatA buddho medhAvI hyasi kAshyapa || 43||

\hrule

\medskip
                  17
\medskip

vAsudeva uvAcha||

tatastasyopasa~NgRRihya pAdau prashnAnsudurvachAn |
paprachCha tA.nshcha sarvAnsa prAha dharmabhRRitAM varaH || 1||

kAshyapa uvAcha||

kathaM sharIraM chyavate kathaM chaivopapadyate |
kathaM kaShTAchcha sa.nsArAtsa.nsaranparimuchyate || 2||

AtmAnaM vA kathaM yuktvA tachCharIraM vimu~nchati |
sharIratashcha nirmuktaH kathamanyatprapadyate || 3||

kathaM shubhAshubhe chAyaM karmaNI svakRRite naraH |
upabhu~Nkte kva vA karma videhasyopatiShThati || 4||

brAhmaNa uvAcha||

evaM sa~nchoditaH siddhaH prashnA.nstAnpratyabhAShata |
AnupUrvyeNa vArShNeya yathA tanme vachaH shRRiNu || 5||

siddha uvAcha||

AyuHkIrtikarANIha yAni karmANi sevate |
sharIragrahaNe.anyasmi.nsteShu kShINeShu sarvashaH || 6||

AyuHkShayaparItAtmA viparItAni sevate |
buddhirvyAvartate chAsya vinAshe pratyupasthite || 7||

sattvaM balaM cha kAlaM chApyaviditvAtmanastathA |
ativelamupAshnAti tairviruddhAnyanAtmavAn || 8||

yadAyamatikaShTAni sarvANyupaniShevate |
atyarthamapi vA bhu~Nkte na vA bhu~Nkte kadAchana || 9||

duShTAnnaM viShamAnnaM cha so.anyonyena virodhi cha |
guru vApi samaM bhu~Nkte nAtijIrNe.api vA punaH || 10||

vyAyAmamatimAtraM vA vyavAyaM chopasevate |
satataM karmalobhAdvA prAptaM vegavidhAraNam || 11||

rasAtiyuktamannaM vA divAsvapnaM niShevate |
apakvAnAgate kAle svayaM doShAnprakopayan || 12||

svadoShakopanAdrogaM labhate maraNAntikam |
atha chodbandhanAdIni parItAni vyavasyati || 13||

tasya taiH kAraNairjantoH sharIrAchchyavate yathA |
jIvitaM prochyamAnaM tadyathAvadupadhAraya || 14||

UShmA prakupitaH kAye tIvravAyusamIritaH |
sharIramanuparyeti sarvAnprANAnruNaddhi vai || 15||

atyarthaM balavAnUShmA sharIre parikopitaH |
bhinatti jIvasthAnAni tAni marmANi viddhi cha || 16||

tataH savedanaH sadyo jIvaH prachyavate kSharan |
sharIraM tyajate jantushChidyamAneShu marmasu || 17||

vedanAbhiH parItAtmA tadviddhi dvijasattama || 17||

jAtImaraNasa.nvignAH satataM sarvajantavaH |
dRRishyante santyajantashcha sharIrANi dvijarShabha || 18||

garbhasa~NkramaNe chApi marmaNAmatisarpaNe |
tAdRRishImeva labhate vedanAM mAnavaH punaH || 19||

bhinnasandhiratha kledamadbhiH sa labhate naraH |
yathA pa~nchasu bhUteShu sa.nshritatvaM nigachChati || 20||

shaityAtprakupitaH kAye tIvravAyusamIritaH || 20||

yaH sa pa~nchasu bhUteShu prANApAne vyavasthitaH |
sa gachChatyUrdhvago vAyuH kRRichChrAnmuktvA sharIriNam || 21||

sharIraM cha jahAtyeva niruchChvAsashcha dRRishyate |
nirUShmA sa niruchChvAso niHshrIko gatachetanaH || 22||

brahmaNA samparityakto mRRita ityuchyate naraH |
srotobhiryairvijAnAti indriyArthA~nsharIrabhRRit || 23||

taireva na vijAnAti prANamAhArasambhavam || 23||

tatraiva kurute kAye yaH sa jIvaH sanAtanaH |
teShAM yadyadbhavedyuktaM saMnipAte kvachitkvachit || 24||

tattanmarma vijAnIhi shAstradRRiShTaM hi tattathA || 24||

teShu marmasu bhinneShu tataH sa samudIrayan |
Avishya hRRidayaM jantoH sattvaM chAshu ruNaddhi vai || 25||

tataH sa chetano janturnAbhijAnAti ki~nchana || 25||

tamasA sa.nvRRitaj~nAnaH sa.nvRRiteShvatha marmasu |
sa jIvo niradhiShThAnashchAvyate mAtarishvanA || 26||

tataH sa taM mahochChvAsaM bhRRishamuchChvasya dAruNam |
niShkrAmankampayatyAshu tachCharIramachetanam || 27||

sa jIvaH prachyutaH kAyAtkarmabhiH svaiH samAvRRitaH |
a~NkitaH svaiH shubhaiH puNyaiH pApairvApyupapadyate || 28||

brAhmaNA j~nAnasampannA yathAvachChrutanishchayAH |
itaraM kRRitapuNyaM vA taM vijAnanti lakShaNaiH || 29||

yathAndhakAre khadyotaM lIyamAnaM tatastataH |
chakShuShmantaH prapashyanti tathA taM j~nAnachakShuShaH || 30||

pashyantyeva.nvidhAH siddhA jIvaM divyena chakShuShA |
chyavantaM jAyamAnaM cha yoniM chAnupraveshitam || 31||

tasya sthAnAni dRRiShTAni trividhAnIha shAstrataH |
karmabhUmiriyaM bhUmiryatra tiShThanti jantavaH || 32||

tataH shubhAshubhaM kRRitvA labhante sarvadehinaH |
ihaivochchAvachAnbhogAnprApnuvanti svakarmabhiH || 33||

ihaivAshubhakarmA tu karmabhirnirayaM gataH |
avAksa niraye pApo mAnavaH pachyate bhRRisham || 34||

tasmAtsudurlabho mokSha AtmA rakShyo bhRRishaM tataH || 34||

UrdhvaM tu jantavo gatvA yeShu sthAneShvavasthitAH |
kIrtyamAnAni tAnIha tattvataH saMnibodha me || 35||

tachChrutvA naiShThikIM buddhiM budhyethAH karmanishchayAt || 35||

tArArUpANi sarvANi yachchaitachchandramaNDalam |
yachcha vibhrAjate loke svabhAsA sUryamaNDalam || 36||

sthAnAnyetAni jAnIhi narANAM puNyakarmaNAm || 36||

karmakShayAchcha te sarve chyavante vai punaH punaH |
tatrApi cha visheSho.asti divi nIchochchamadhyamaH || 37||

na tatrApyasti santoSho dRRiShTvA dIptatarAM shriyam |
ityetA gatayaH sarvAH pRRithaktve samudIritAH || 38||

upapattiM tu garbhasya vakShyAmyahamataH param |
yathAvattAM nigadataH shRRiNuShvAvahito dvija || 39||

\hrule

\medskip
                  18
\medskip

brAhmaNa uvAcha||

shubhAnAmashubhAnAM cha neha nAsho.asti karmaNAm |
prApya prApya tu pachyante kShetraM kShetraM tathA tathA || 1||

yathA prasUyamAnastu phalI dadyAtphalaM bahu |
tathA syAdvipulaM puNyaM shuddhena manasA kRRitam || 2||

pApaM chApi tathaiva syAtpApena manasA kRRitam |
purodhAya mano hIha karmaNyAtmA pravartate || 3||

yathA karmasamAdiShTaM kAmamanyusamAvRRitaH |
naro garbhaM pravishati tachchApi shRRiNu chottaram || 4||

shukraM shoNitasa.nsRRiShTaM striyA garbhAshayaM gatam |
kShetraM karmajamApnoti shubhaM vA yadi vAshubham || 5||

saukShmyAdavyaktabhAvAchcha na sa kvachana sajjate |
samprApya brahmaNaH kAyaM tasmAttadbrahma shAshvatam || 6||

tadbIjaM sarvabhUtAnAM tena jIvanti jantavaH || 6||

sa jIvaH sarvagAtrANi garbhasyAvishya bhAgashaH |
dadhAti chetasA sadyaH prANasthAneShvavasthitaH || 7||

tataH spandayate.a~NgAni sa garbhashchetanAnvitaH || 7||

yathA hi lohaniShyando niShikto bimbavigraham |
upaiti tadvajjAnIhi garbhe jIvapraveshanam || 8||

lohapiNDaM yathA vahniH pravishatyabhitApayan |
tathA tvamapi jAnIhi garbhe jIvopapAdanam || 9||

yathA cha dIpaH sharaNaM dIpyamAnaH prakAshayet |
evameva sharIrANi prakAshayati chetanA || 10||

yadyachcha kurute karma shubhaM vA yadi vAshubham |
pUrvadehakRRitaM sarvamavashyamupabhujyate || 11||

tatastatkShIyate chaiva punashchAnyatprachIyate |
yAvattanmokShayogasthaM dharmaM naivAvabudhyate || 12||

tatra dharmaM pravakShyAmi sukhI bhavati yena vai |
AvartamAno jAtIShu tathAnyonyAsu sattama || 13||

dAnaM vrataM brahmacharyaM yathoktavratadhAraNam |
damaH prashAntatA chaiva bhUtAnAM chAnukampanam || 14||

sa.nyamashchAnRRisha.nsyaM cha parasvAdAnavarjanam |
vyalIkAnAmakaraNaM bhUtAnAM yatra sA bhuvi || 15||

mAtApitroshcha shushrUShA devatAtithipUjanam |
gurupUjA ghRRiNA shauchaM nityamindriyasa.nyamaH || 16||

pravartanaM shubhAnAM cha tatsatAM vRRittamuchyate |
tato dharmaH prabhavati yaH prajAH pAti shAshvatIH || 17||

evaM satsu sadA pashyettatra hyeShA dhruvA sthitiH |
AchAro dharmamAchaShTe yasminsanto vyavasthitAH || 18||

teShu taddharmanikShiptaM yaH sa dharmaH sanAtanaH |
yastaM samabhipadyeta na sa durgatimApnuyAt || 19||

ato niyamyate lokaH pramuhya dharmavartmasu |
yastu yogI cha muktashcha sa etebhyo vishiShyate || 20||

vartamAnasya dharmeNa puruShasya yathA tathA |
sa.nsAratAraNaM hyasya kAlena mahatA bhavet || 21||

evaM pUrvakRRitaM karma sarvo janturniShevate |
sarvaM tatkAraNaM yena nikRRito.ayamihAgataH || 22||

sharIragrahaNaM chAsya kena pUrvaM prakalpitam |
ityevaM sa.nshayo loke tachcha vakShyAmyataH param || 23||

sharIramAtmanaH kRRitvA sarvabhUtapitAmahaH |
trailokyamasRRijadbrahmA kRRitsnaM sthAvaraja~Ngamam || 24||

tataH pradhAnamasRRijachchetanA sA sharIriNAm |
yayA sarvamidaM vyAptaM yAM loke paramAM viduH || 25||

iha tatkSharamityuktaM paraM tvamRRitamakSharam |
trayANAM mithunaM sarvamekaikasya pRRithakpRRithak || 26||

asRRijatsarvabhUtAni pUrvasRRiShTaH prajApatiH |
sthAvarANi cha bhUtAni ityeShA paurvikI shrutiH || 27||

tasya kAlaparImANamakarotsa pitAmahaH |
bhUteShu parivRRittiM cha punarAvRRittimeva cha || 28||

yathAtra kashchinmedhAvI dRRiShTAtmA pUrvajanmani |
yatpravakShyAmi tatsarvaM yathAvadupapadyate || 29||

sukhaduHkhe sadA samyaganitye yaH prapashyati |
kAyaM chAmedhyasa~NghAtaM vinAshaM karmasaMhitam || 30||

yachcha ki~nchitsukhaM tachcha sarvaM duHkhamiti smaran |
sa.nsArasAgaraM ghoraM tariShyati sudustaram || 31||

jAtImaraNarogaishcha samAviShTaH pradhAnavit |
chetanAvatsu chaitanyaM samaM bhUteShu pashyati || 32||

nirvidyate tataH kRRitsnaM mArgamANaH paraM padam |
tasyopadeshaM vakShyAmi yAthAtathyena sattama || 33||

shAshvatasyAvyayasyAtha padasya j~nAnamuttamam |
prochyamAnaM mayA vipra nibodhedamasheShataH || 34||

\hrule

\medskip
                  19
\medskip

brAhmaNa uvAcha||

yaH syAdekAyane lInastUShNIM ki~nchidachintayan |
pUrvaM pUrvaM parityajya sa nirArambhako bhavet || 1||

sarvamitraH sarvasahaH samarakto jitendriyaH |
vyapetabhayamanyushcha kAmahA muchyate naraH || 2||

AtmavatsarvabhUteShu yashcharenniyataH shuchiH |
amAnI nirabhImAnaH sarvato mukta eva saH || 3||

jIvitaM maraNaM chobhe sukhaduHkhe tathaiva cha |
lAbhAlAbhe priyadveShye yaH samaH sa cha muchyate || 4||

na kasyachitspRRihayate nAvajAnAti ki~nchana |
nirdva.ndvo vItarAgAtmA sarvato mukta eva saH || 5||

anamitro.atha nirbandhuranapatyashcha yaH kvachit |
tyaktadharmArthakAmashcha nirAkA~NkShI sa muchyate || 6||

naiva dharmI na chAdharmI pUrvopachitahA cha yaH |
dhAtukShayaprashAntAtmA nirdva.ndvaH sa vimuchyate || 7||

akarmA chAvikA~NkShashcha pashya~njagadashAshvatam |
asvasthamavashaM nityaM janmasa.nsAramohitam || 8||

vairAgyabuddhiH satataM tApadoShavyapekShakaH |
AtmabandhavinirmokShaM sa karotyachirAdiva || 9||

agandharasamasparshamashabdamaparigraham |
arUpamanabhij~neyaM dRRiShTvAtmAnaM vimuchyate || 10||

pa~nchabhUtaguNairhInamamUrtimadalepakam |
aguNaM guNabhoktAraM yaH pashyati sa muchyate || 11||

vihAya sarvasa~NkalpAnbuddhyA shArIramAnasAn |
shanairnirvANamApnoti nirindhana ivAnalaH || 12||

vimuktaH sarvasa.nskAraistato brahma sanAtanam |
paramApnoti sa.nshAntamachalaM divyamakSharam || 13||

ataH paraM pravakShyAmi yogashAstramanuttamam |
yajj~nAtvA siddhamAtmAnaM loke pashyanti yoginaH || 14||

tasyopadeshaM pashyAmi yathAvattannibodha me |
yairdvAraishchArayannityaM pashyatyAtmAnamAtmani || 15||

indriyANi tu saMhRRitya mana Atmani dhArayet |
tIvraM taptvA tapaH pUrvaM tato yoktumupakramet || 16||

tapasvI tyaktasa~Nkalpo dambhAha~NkAravarjitaH |
manIShI manasA vipraH pashyatyAtmAnamAtmani || 17||

sa chechChaknotyayaM sAdhuryoktumAtmAnamAtmani |
tata ekAntashIlaH sa pashyatyAtmAnamAtmani || 18||

sa.nyataH satataM yukta AtmavAnvijitendriyaH |
tathAyamAtmanAtmAnaM sAdhu yuktaH prapashyati || 19||

yathA hi puruShaH svapne dRRiShTvA pashyatyasAviti |
tathArUpamivAtmAnaM sAdhu yuktaH prapashyati || 20||

iShIkAM vA yathA mu~njAtkashchinnirhRRitya darshayet |
yogI niShkRRiShTamAtmAnaM tathA sampashyate tanau || 21||

mu~njaM sharIraM tasyAhuriShIkAmAtmani shritAm |
etannidarshanaM proktaM yogavidbhiranuttamam || 22||

yadA hi yuktamAtmAnaM samyakpashyati dehabhRRit |
tadAsya neshate kashchittrailokyasyApi yaH prabhuH || 23||

anyonyAshchaiva tanavo yatheShTaM pratipadyate |
vinivRRitya jarAmRRityU na hRRiShyati na shochati || 24||

devAnAmapi devatvaM yuktaH kArayate vashI |
brahma chAvyayamApnoti hitvA dehamashAshvatam || 25||

vinashyatsvapi lokeShu na bhayaM tasya jAyate |
klishyamAneShu bhUteShu na sa klishyati kenachit || 26||

duHkhashokamayairghoraiH sa~NgasnehasamudbhavaiH |
na vichAlyeta yuktAtmA niHspRRihaH shAntamAnasaH || 27||

nainaM shastrANi vidhyante na mRRityushchAsya vidyate |
nAtaH sukhataraM ki~nchilloke kvachana vidyate || 28||

samyagyuktvA yadAtmAnamAtmanyeva prapashyati |
tadaiva na spRRihayate sAkShAdapi shatakratoH || 29||

nirvedastu na gantavyo yu~njAnena katha~nchana |
yogamekAntashIlastu yathA yu~njIta tachChRRiNu || 30||

dRRiShTapUrvAM dishaM chintya yasminsaMnivasetpure |
purasyAbhyantare tasya manashchAryaM na bAhyataH || 31||

purasyAbhyantare tiShThanyasminnAvasathe vaset |
tasminnAvasathe dhAryaM sabAhyAbhyantaraM manaH || 32||

prachintyAvasathaM kRRitsnaM yasminkAye.avatiShThate |
tasminkAye manashchAryaM na katha~nchana bAhyataH || 33||

saMniyamyendriyagrAmaM nirghoShe nirjane vane |
kAyamabhyantaraM kRRitsnamekAgraH parichintayet || 34||

dantA.nstAlu cha jihvAM cha galaM grIvAM tathaiva cha |
hRRidayaM chintayechchApi tathA hRRidayabandhanam || 35||

ityuktaH sa mayA shiShyo medhAvI madhusUdana |
paprachCha punarevemaM mokShadharmaM sudurvacham || 36||

bhuktaM bhuktaM kathamidamannaM koShThe vipachyate |
kathaM rasatvaM vrajati shoNitaM jAyate katham || 37||

tathA mA.nsaM cha medashcha snAyvasthIni cha poShati || 37||

kathametAni sarvANi sharIrANi sharIriNAm |
vardhante vardhamAnasya vardhate cha kathaM balam || 38||

nirojasAM niShkramaNaM malAnAM cha pRRithakpRRithak || 38||

kuto vAyaM prashvasiti uchChvasityapi vA punaH |
kaM cha deshamadhiShThAya tiShThatyAtmAyamAtmani || 39||

jIvaH kAyaM vahati chechcheShTayAnaH kalevaram |
ki.nvarNaM kIdRRishaM chaiva niveshayati vai manaH || 40||

yAthAtathyena bhagavanvaktumarhasi me.anagha || 40||

iti samparipRRiShTo.ahaM tena vipreNa mAdhava |
pratyabruvaM mahAbAho yathAshrutamari.ndama || 41||

yathA svakoShThe prakShipya koShThaM bhANDamanA bhavet |
tathA svakAye prakShipya mano dvArairanishchalaiH || 42||

AtmAnaM tatra mArgeta pramAdaM parivarjayet || 42||

evaM satatamudyuktaH prItAtmA nachirAdiva |
AsAdayati tadbrahma yaddRRiShTvA syAtpradhAnavit || 43||

na tvasau chakShuShA grAhyo na cha sarvairapIndriyaiH |
manasaiva pradIpena mahAnAtmani dRRishyate || 44||

sarvataHpANipAdaM taM sarvatokShishiromukham |
jIvo niShkrAntamAtmAnaM sharIrAtsamprapashyati || 45||

sa tadutsRRijya dehaM svaM dhArayanbrahma kevalam |
AtmAnamAlokayati manasA prahasanniva || 46||

idaM sarvarahasyaM te mayoktaM dvijasattama |
ApRRichChe sAdhayiShyAmi gachCha shiShya yathAsukham || 47||

ityuktaH sa tadA kRRiShNa mayA shiShyo mahAtapAH |
agachChata yathAkAmaM brAhmaNashChinnasa.nshayaH || 48||

vAsudeva uvAcha||

ityuktvA sa tadA vAkyaM mAM pArtha dvijapu~NgavaH |
mokShadharmAshritaH samyaktatraivAntaradhIyata || 49||

kachchidetattvayA pArtha shrutamekAgrachetasA |
tadApi hi rathasthastvaM shrutavAnetadeva hi || 50||

naitatpArtha suvij~neyaM vyAmishreNeti me matiH |
nareNAkRRitasa~nj~nena vidagdhenAkRRitAtmanA || 51||

surahasyamidaM proktaM devAnAM bharatarShabha |
kachchinnedaM shrutaM pArtha martyenAnyena kenachit || 52||

na hyetachChrotumarho.anyo manuShyastvAmRRite.anagha |
naitadadya suvij~neyaM vyAmishreNAntarAtmanA || 53||

kriyAvadbhirhi kaunteya devalokaH samAvRRitaH |
na chaitadiShTaM devAnAM martyai rUpanivartanam || 54||

parA hi sA gatiH pArtha yattadbrahma sanAtanam |
yatrAmRRitatvaM prApnoti tyaktvA duHkhaM sadA sukhI || 55||

evaM hi dharmamAsthAya ye.api syuH pApayonayaH |
striyo vaishyAstathA shUdrAste.api yAnti parAM gatim || 56||

kiM punarbrAhmaNAH pArtha kShatriyA vA bahushrutAH |
svadharmaratayo nityaM brahmalokaparAyaNAH || 57||

hetumachchaitaduddiShTamupAyAshchAsya sAdhane |
siddheH phalaM cha mokShashcha duHkhasya cha vinirNayaH || 58||

ataH paraM sukhaM tvanyatkiM nu syAdbharatarShabha || 58||

shrutavA~nshraddadhAnashcha parAkrAntashcha pANDava |
yaH parityajate martyo lokatantramasAravat || 59||

etairupAyaiH sa kShipraM parAM gatimavApnuyAt || 59||

etAvadeva vaktavyaM nAto bhUyo.asti ki~nchana |
ShaNmAsAnnityayuktasya yogaH pArtha pravartate || 60||

\hrule

\medskip
                  20
\medskip

vAsudeva uvAcha||

atrApyudAharantImamitihAsaM purAtanam |
dampatyoH pArtha sa.nvAdamabhayaM nAma nAmataH || 1||

brAhmaNI brAhmaNaM ka~nchijj~nAnavij~nAnapAragam |
dRRiShTvA vivikta AsInaM bhAryA bhartAramabravIt || 2||

kaM nu lokaM gamiShyAmi tvAmahaM patimAshritA |
nyastakarmANamAsInaM kInAshamavichakShaNam || 3||

bhAryAH patikRRitA.NllokAnApnuvantIti naH shrutam |
tvAmahaM patimAsAdya kAM gamiShyAmi vai gatim || 4||

evamuktaH sa shAntAtmA tAmuvAcha hasanniva |
subhage nAbhyasUyAmi vAkyasyAsya tavAnaghe || 5||

grAhyaM dRRishyaM cha shrAvyaM cha yadidaM karma vidyate |
etadeva vyavasyanti karma karmeti karmiNaH || 6||

mohameva niyachChanti karmaNA j~nAnavarjitAH |
naiShkarmyaM na cha loke.asminmaurtamityupalabhyate || 7||

karmaNA manasA vAchA shubhaM vA yadi vAshubham |
janmAdimUrtibhedAnAM karma bhUteShu vartate || 8||

rakShobhirvadhyamAneShu dRRishyadravyeShu karmasu |
AtmasthamAtmanA tena dRRiShTamAyatanaM mayA || 9||

yatra tadbrahma nirdva.ndvaM yatra somaH sahAgninA |
vyavAyaM kurute nityaM dhIro bhUtAni dhArayan || 10||

yatra brahmAdayo yuktAstadakSharamupAsate |
vidvA.nsaH suvratA yatra shAntAtmAno jitendriyAH || 11||

ghrANena na tadAghreyaM na tadAdyaM cha jihvayA |
sparshena cha na tatspRRishyaM manasA tveva gamyate || 12||

chakShuShA na viShahyaM cha yatki~nchichChravaNAtparam |
agandhamarasasparshamarUpAshabdamavyayam || 13||

yataH pravartate tantraM yatra cha pratitiShThati |
prANo.apAnaH samAnashcha vyAnashchodAna eva cha || 14||

tata eva pravartante tameva pravishanti cha |
samAnavyAnayormadhye prANApAnau vicheratuH || 15||

tasminsupte pralIyete samAno vyAna eva cha |
apAnaprANayormadhye udAno vyApya tiShThati || 16||

tasmAchChayAnaM puruShaM prANApAnau na mu~nchataH || 16||

prANAnAyamyate yena tamudAnaM prachakShate |
tasmAttapo vyavasyanti tadbhavaM brahmavAdinaH || 17||

teShAmanyonyabhakShANAM sarveShAM dehachAriNAm |
agnirvaishvAnaro madhye saptadhA vihito.antarA || 18||

ghrANaM jihvA cha chakShushcha tvakcha shrotraM cha pa~nchamam |
mano buddhishcha saptaitA jihvA vaishvAnarArchiShaH || 19||

ghreyaM peyaM cha dRRishyaM cha spRRishyaM shravyaM tathaiva cha |
mantavyamatha boddhavyaM tAH sapta samidho mama || 20||

ghrAtA bhakShayitA draShTA spraShTA shrotA cha pa~nchamaH |
mantA boddhA cha saptaite bhavanti paramartvijaH || 21||

ghreye peye cha dRRishye cha spRRishye shravye tathaiva cha |
havIMShyagniShu hotAraH saptadhA sapta saptasu || 22||

samyakprakShipya vidvA.nso janayanti svayoniShu || 22||

pRRithivI vAyurAkAshamApo jyotishcha pa~nchamam |
mano buddhishcha saptaite yonirityeva shabditAH || 23||

havirbhUtA guNAH sarve pravishantyagnijaM mukham |
antarvAsamuShitvA cha jAyante svAsu yoniShu || 24||

tatraiva cha nirudhyante pralaye bhUtabhAvane || 24||

tataH sa~njAyate gandhastataH sa~njAyate rasaH |
tataH sa~njAyate rUpaM tataH sparsho.abhijAyate || 25||

tataH sa~njAyate shabdaH sa.nshayastatra jAyate |
tataH sa~njAyate niShThA janmaitatsaptadhA viduH || 26||

anenaiva prakAreNa pragRRihItaM purAtanaiH |
pUrNAhutibhirApUrNAste.abhipUryanti tejasA || 27||

\hrule

\medskip
                  21
\medskip

brAhmaNa uvAcha||

atrApyudAharantImamitihAsaM purAtanam |
nibodha dashahotR^INAM vidhAnamiha yAdRRisham || 1||

sarvamevAtra vij~neyaM chittaM j~nAnamavekShate |
retaH sharIrabhRRitkAye vij~nAtA tu sharIrabhRRit || 2||

sharIrabhRRidgArhapatyastasmAdanyaH praNIyate |
tatashchAhavanIyastu tasminsa~NkShipyate haviH || 3||

tato vAchaspatirjaj~ne samAnaH paryavekShate |
rUpaM bhavati vai vyaktaM tadanudravate manaH || 4||

brAhmaNyuvAcha||

kasmAdvAgabhavatpUrvaM kasmAtpashchAnmano.abhavat |
manasA chintitaM vAkyaM yadA samabhipadyate || 5||

kena vij~nAnayogena matishchittaM samAsthitA |
samunnItA nAdhyagachChatko vainAM pratiShedhati || 6||

brAhmaNa uvAcha||

tAmapAnaH patirbhUtvA tasmAtpreShyatyapAnatAm |
tAM matiM manasaH prAhurmanastasmAdavekShate || 7||

prashnaM tu vA~NmanasormAM yasmAttvamanupRRichChasi |
tasmAtte vartayiShyAmi tayoreva samAhvayam || 8||

ubhe vA~NmanasI gatvA bhUtAtmAnamapRRichChatAm |
AvayoH shreShThamAchakShva Chindhi nau sa.nshayaM vibho || 9||

mana ityeva bhagavA.nstadA prAha sarasvatIm |
ahaM vai kAmadhuktubhyamiti taM prAha vAgatha || 10||

sthAvaraM ja~NgamaM chaiva viddhyubhe manasI mama |
sthAvaraM matsakAshe vai ja~NgamaM viShaye tava || 11||

yastu te viShayaM gachChenmantro varNaH svaro.api vA |
tanmano ja~NgamaM nAma tasmAdasi garIyasI || 12||

yasmAdasi cha mA vochaH svayamabhyetya shobhane |
tasmAduchChvAsamAsAdya na vakShyasi sarasvati || 13||

prANApAnAntare devI vAgvai nityaM sma tiShThati |
preryamANA mahAbhAge vinA prANamapAnatI || 14||

prajApatimupAdhAvatprasIda bhagavanniti || 14||

tataH prANaH prAdurabhUdvAchamApyAyayanpunaH |
tasmAduchChvAsamAsAdya na vAgvadati karhichit || 15||

ghoShiNI jAtanirghoShA nityameva pravartate |
tayorapi cha ghoShiNyornirghoShaiva garIyasI || 16||

gauriva prasravatyeShA rasamuttamashAlinI |
satataM syandate hyeShA shAshvataM brahmavAdinI || 17||

divyAdivyaprabhAvena bhAratI gauH shuchismite |
etayorantaraM pashya sUkShmayoH syandamAnayoH || 18||

anutpanneShu vAkyeShu chodyamAnA sisRRikShayA |
kiM nu pUrvaM tato devI vyAjahAra sarasvatI || 19||

prANena yA sambhavate sharIre  prANAdapAnaM pratipadyate cha |
udAnabhUtA cha visRRijya dehaM  vyAnena sarvaM divamAvRRiNoti || 20||

tataH samAne pratitiShThatIha  ityeva pUrvaM prajajalpa chApi |
tasmAnmanaH sthAvaratvAdvishiShTaM  tathA devI ja~NgamatvAdvishiShTA || 21||

\hrule

\medskip
                  22
\medskip

brAhmaNa uvAcha||

atrApyudAharantImamitihAsaM purAtanam |
subhage saptahotR^INAM vidhAnamiha yAdRRisham || 1||

ghrANaM chakShushcha jihvA cha tvakShrotraM chaiva pa~nchamam |
mano buddhishcha saptaite hotAraH pRRithagAshritAH || 2||

sUkShme.avakAshe santaste na pashyantItaretaram |
etAnvai saptahotR^I.nstvaM svabhAvAdviddhi shobhane || 3||

brAhmaNyuvAcha||

sUkShme.avakAshe santaste kathaM nAnyonyadarshinaH |
katha.nsvabhAvA bhagavannetadAchakShva me vibho || 4||

brAhmaNa uvAcha||

guNAj~nAnamavij~nAnaM guNij~nAnamabhij~natA |
parasparaguNAnete na vijAnanti karhichit || 5||

jihvA chakShustathA shrotraM tva~Nmano buddhireva cha |
na gandhAnadhigachChanti ghrANastAnadhigachChati || 6||

ghrANaM chakShustathA shrotraM tva~Nmano buddhireva cha |
na rasAnadhigachChanti jihvA tAnadhigachChati || 7||

ghrANaM jihvA tathA shrotraM tva~Nmano buddhireva cha |
na rUpANyadhigachChanti chakShustAnyadhigachChati || 8||

ghrANaM jihvA cha chakShushcha shrotraM buddhirmanastathA |
na sparshAnadhigachChanti tvakcha tAnadhigachChati || 9||

ghrANaM jihvA cha chakShushcha tva~Nmano buddhireva cha |
na shabdAnadhigachChanti shrotraM tAnadhigachChati || 10||

ghrANaM jihvA cha chakShushcha tvakShrotraM buddhireva cha |
sa.nshayAnnAdhigachChanti manastAnadhigachChati || 11||

ghrANaM jihvA cha chakShushcha tvakShrotraM mana eva cha |
na niShThAmadhigachChanti buddhistAmadhigachChati || 12||

atrApyudAharantImamitihAsaM purAtanam |
indriyANAM cha sa.nvAdaM manasashchaiva bhAmini || 13||

mana uvAcha||

na ghrAti mAmRRite ghrANaM rasaM jihvA na budhyate |
rUpaM chakShurna gRRihNAti tvaksparshaM nAvabudhyate || 14||

na shrotraM budhyate shabdaM mayA hInaM katha~nchana |
pravaraM sarvabhUtAnAmahamasmi sanAtanam || 15||

agArANIva shUnyAni shAntArchiSha ivAgnayaH |
indriyANi na bhAsante mayA hInAni nityashaH || 16||

kAShThAnIvArdrashuShkANi yatamAnairapIndriyaiH |
guNArthAnnAdhigachChanti mAmRRite sarvajantavaH || 17||

indriyANyUchuH||

evametadbhavetsatyaM yathaitanmanyate bhavAn |
RRite.asmAnasmadarthA.nstu bhogAnbhu~Nkte bhavAnyadi || 18||

yadyasmAsu pralIneShu tarpaNaM prANadhAraNam |
bhogAnbhu~NkShe rasAnbhu~NkShe yathaitanmanyate tathA || 19||

atha vAsmAsu lIneShu tiShThatsu viShayeShu cha |
yadi sa~NkalpamAtreNa bhu~Nkte bhogAnyathArthavat || 20||

atha chenmanyase siddhimasmadartheShu nityadA |
ghrANena rUpamAdatsva rasamAdatsva chakShuShA || 21||

shrotreNa gandhamAdatsva niShThAmAdatsva jihvayA |
tvachA cha shabdamAdatsva buddhyA sparshamathApi cha || 22||

balavanto hyaniyamA niyamA durbalIyasAm |
bhogAnapUrvAnAdatsva nochChiShTaM bhoktumarhasi || 23||

yathA hi shiShyaH shAstAraM shrutyarthamabhidhAvati |
tataH shrutamupAdAya shrutArthamupatiShThati || 24||

viShayAnevamasmAbhirdarshitAnabhimanyase |
anAgatAnatItA.nshcha svapne jAgaraNe tathA || 25||

vaimanasyaM gatAnAM cha jantUnAmalpachetasAm |
asmadarthe kRRite kArye dRRishyate prANadhAraNam || 26||

bahUnapi hi sa~NkalpAnmatvA svapnAnupAsya cha |
bubhukShayA pIDyamAno viShayAneva dhAvasi || 27||

agAramadvAramiva pravishya  sa~Nkalpabhogo viShayAnavindan |
prANakShaye shAntimupaiti nityaM  dArukShaye.agnirjvalito yathaiva || 28||

kAmaM tu naH sveShu guNeShu sa~NgaH  kAmaM cha nAnyonyaguNopalabdhiH |
asmAnRRite nAsti tavopalabdhi stvAmapyRRite.asmAnna bhajeta harShaH || 29||

\hrule

\medskip
                  23
\medskip

brAhmaNa uvAcha||

atrApyudAharantImamitihAsaM purAtanam |
subhage pa~nchahotR^INAM vidhAnamiha yAdRRisham || 1||

prANApAnAvudAnashcha samAno vyAna eva cha |
pa~nchahotR^InathaitAnvai paraM bhAvaM vidurbudhAH || 2||

brAhmaNyuvAcha||

svabhAvAtsapta hotAra iti te pUrvikA matiH |
yathA vai pa~ncha hotAraH paro bhAvastathochyatAm || 3||

brAhmaNa uvAcha||

prANena sambhRRito vAyurapAno jAyate tataH |
apAne sambhRRito vAyustato vyAnaH pravartate || 4||

vyAnena sambhRRito vAyustatodAnaH pravartate |
udAne sambhRRito vAyuH samAnaH sampravartate || 5||

te.apRRichChanta purA gatvA pUrvajAtaM prajApatim |
yo no jyeShThastamAchakShva sa naH shreShTho bhaviShyati || 6||

brahmovAcha||

yasminpralIne pralayaM vrajanti  sarve prANAH prANabhRRitAM sharIre |
yasminprachIrNe cha punashcharanti  sa vai shreShTho gachChata yatra kAmaH || 7||

prANa uvAcha||

mayi pralIne pralayaM vrajanti  sarve prANAH prANabhRRitAM sharIre |
mayi prachIrNe cha punashcharanti  shreShTho hyahaM pashyata mAM pralInam || 8||

brAhmaNa uvAcha||

prANaH pralIyata tataH punashcha prachachAra ha |
samAnashchApyudAnashcha vacho.abrUtAM tataH shubhe || 9||

na tvaM sarvamidaM vyApya tiShThasIha yathA vayam |
na tvaM shreShTho.asi naH prANa apAno hi vashe tava || 10||

prachachAra punaH prANastamapAno.abhyabhAShata || 10||

mayi pralIne pralayaM vrajanti  sarve prANAH prANabhRRitAM sharIre |
mayi prachIrNe cha punashcharanti  shreShTho hyahaM pashyata mAM pralInam || 11||

vyAnashcha tamudAnashcha bhAShamANamathochatuH |
apAna na tvaM shreShTho.asi prANo hi vashagastava || 12||

apAnaH prachachArAtha vyAnastaM punarabravIt |
shreShTho.ahamasmi sarveShAM shrUyatAM yena hetunA || 13||

mayi pralIne pralayaM vrajanti  sarve prANAH prANabhRRitAM sharIre |
mayi prachIrNe cha punashcharanti  shreShTho hyahaM pashyata mAM pralInam || 14||

prAlIyata tato vyAnaH punashcha prachachAra ha |
prANApAnAvudAnashcha samAnashcha tamabruvan || 15||

na tvaM shreShTho.asi no vyAna samAno hi vashe tava || 15||

prachachAra punarvyAnaH samAnaH punarabravIt |
shreShTho.ahamasmi sarveShAM shrUyatAM yena hetunA || 16||

mayi pralIne pralayaM vrajanti  sarve prANAH prANabhRRitAM sharIre |
mayi prachIrNe cha punashcharanti  shreShTho hyahaM pashyata mAM pralInam || 17||

tataH samAnaH prAlilye punashcha prachachAra ha |
prANApAnAvudAnashcha vyAnashchaiva tamabruvan || 18||

samAna na tvaM shreShTho.asi vyAna eva vashe tava || 18||

samAnaH prachachArAtha udAnastamuvAcha ha |
shreShTho.ahamasmi sarveShAM shrUyatAM yena hetunA || 19||

mayi pralIne pralayaM vrajanti  sarve prANAH prANabhRRitAM sharIre |
mayi prachIrNe cha punashcharanti  shreShTho hyahaM pashyata mAM pralInam || 20||

tataH prAlIyatodAnaH punashcha prachachAra ha |
prANApAnau samAnashcha vyAnashchaiva tamabruvan || 21||

udAna na tvaM shreShTho.asi vyAna eva vashe tava || 21||

tatastAnabravIdbrahmA samavetAnprajApatiH |
sarve shreShThA na vA shreShThAH sarve chAnyonyadharmiNaH || 22||

sarve svaviShaye shreShThAH sarve chAnyonyarakShiNaH || 22||

ekaH sthirashchAsthirashcha visheShAtpa~ncha vAyavaH |
eka eva mamaivAtmA bahudhApyupachIyate || 23||

parasparasya suhRRido bhAvayantaH parasparam |
svasti vrajata bhadraM vo dhArayadhvaM parasparam || 24||

\hrule

\medskip
                  24
\medskip

brAhmaNa uvAcha||

atrApyudAharantImamitihAsaM purAtanam |
nAradasya cha sa.nvAdamRRiSherdevamatasya cha || 1||

devamata uvAcha||

jantoH sa~njAyamAnasya kiM nu pUrvaM pravartate |
prANo.apAnaH samAno vA vyAno vodAna eva cha || 2||

nArada uvAcha||

yenAyaM sRRijyate jantustato.anyaH pUrvameti tam |
prANadva.ndvaM cha vij~neyaM tiryagaM chordhvagaM cha yat || 3||

devamata uvAcha||

kenAyaM sRRijyate jantuH kashchAnyaH pUrvameti tam |
prANadva.ndvaM cha me brUhi tiryagUrdhvaM cha nishchayAt || 4||

nArada uvAcha||

sa~NkalpAjjAyate harShaH shabdAdapi cha jAyate |
rasAtsa~njAyate chApi rUpAdapi cha jAyate || 5||

sparshAtsa~njAyate chApi gandhAdapi cha jAyate |
etadrUpamudAnasya harSho mithunasambhavaH || 6||

kAmAtsa~njAyate shukraM kAmAtsa~njAyate rasaH |
samAnavyAnajanite sAmAnye shukrashoNite || 7||

shukrAchChoNitasa.nsRRiShTAtpUrvaM prANaH pravartate |
prANena vikRRite shukre tato.apAnaH pravartate || 8||

prANApAnAvidaM dva.ndvamavAkchordhvaM cha gachChataH |
vyAnaH samAnashchaivobhau tiryagdva.ndvatvamuchyate || 9||

agnirvai devatAH sarvA iti vedasya shAsanam |
sa~njAyate brAhmaNeShu j~nAnaM buddhisamanvitam || 10||

tasya dhUmastamorUpaM rajo bhasma suretasaH |
sattvaM sa~njAyate tasya yatra prakShipyate haviH || 11||

AghArau samAno vyAnashcha iti yaj~navido viduH |
prANApAnAvAjyabhAgau tayormadhye hutAshanaH || 12||

etadrUpamudAnasya paramaM brAhmaNA viduH || 12||

nirdva.ndvamiti yattvetattanme nigadataH shRRiNu || 13||
ahorAtramidaM dva.ndvaM tayormadhye hutAshanaH |
etadrUpamudAnasya paramaM brAhmaNA viduH || 14||

ubhe chaivAyane dva.ndvaM tayormadhye hutAshanaH |
etadrUpamudAnasya paramaM brAhmaNA viduH || 15||

ubhe satyAnRRite dva.ndvaM tayormadhye hutAshanaH |
etadrUpamudAnasya paramaM brAhmaNA viduH || 16||

ubhe shubhAshubhe dva.ndvaM tayormadhye hutAshanaH |
etadrUpamudAnasya paramaM brAhmaNA viduH || 17||

sachchAsachchaiva taddva.ndvaM tayormadhye hutAshanaH |
etadrUpamudAnasya paramaM brAhmaNA viduH || 18||

prathamaM samAno vyAno vyasyate karma tena tat |
tRRitIyaM tu samAnena punareva vyavasyate || 19||

shAntyarthaM vAmadevaM cha shAntirbrahma sanAtanam |
etadrUpamudAnasya paramaM brAhmaNA viduH || 20||

\hrule

\medskip
                  25
\medskip

brAhmaNa uvAcha||

atrApyudAharantImamitihAsaM purAtanam |
chAturhotravidhAnasya vidhAnamiha yAdRRisham || 1||

tasya sarvasya vidhivadvidhAnamupadekShyate |
shRRiNu me gadato bhadre rahasyamidamuttamam || 2||

karaNaM karma kartA cha mokSha ityeva bhAmini |
chatvAra ete hotAro yairidaM jagadAvRRitam || 3||

hotR^INAM sAdhanaM chaiva shRRiNu sarvamasheShataH |
ghrANaM jihvA cha chakShushcha tvakcha shrotraM cha pa~nchamam || 4||

mano buddhishcha saptaite vij~neyA guNahetavaH || 4||

gandho rasashcha rUpaM cha shabdaH sparshashcha pa~nchamaH |
mantavyamatha boddhavyaM saptaite karmahetavaH || 5||

ghrAtA bhakShayitA draShTA spraShTA shrotA cha pa~nchamaH |
mantA boddhA cha saptaite vij~neyAH kartRRihetavaH || 6||

svaguNaM bhakShayantyete guNavantaH shubhAshubham |
ahaM cha nirguNo.atreti saptaite mokShahetavaH || 7||

viduShAM budhyamAnAnAM svaM svaM sthAnaM yathAvidhi |
guNAste devatAbhUtAH satataM bhu~njate haviH || 8||

adanhyavidvAnannAni mamatvenopapadyate |
AtmArthaM pAchayannityaM mamatvenopahanyate || 9||

abhakShyabhakShaNaM chaiva madyapAnaM cha hanti tam |
sa chAnnaM hanti tachchAnnaM sa hatvA hanyate budhaH || 10||

attA hyannamidaM vidvAnpunarjanayatIshvaraH |
sa chAnnAjjAyate tasminsUkShmo nAma vyatikramaH || 11||

manasA gamyate yachcha yachcha vAchA nirudyate |
shrotreNa shrUyate yachcha chakShuShA yachcha dRRishyate || 12||

sparshena spRRishyate yachcha ghrANena ghrAyate cha yat |
manaHShaShThAni sa.nyamya havIMShyetAni sarvashaH || 13||

guNavatpAvako mahyaM dIpyate havyavAhanaH |
yogayaj~naH pravRRitto me j~nAnabrahmamanodbhavaH || 14||

prANastotro.apAnashastraH sarvatyAgasudakShiNaH || 14||

karmAnumantA brahmA me kartAdhvaryuH kRRitastutiH |
kRRitaprashAstA tachChAstramapavargo.asya dakShiNA || 15||

RRichashchApyatra sha.nsanti nArAyaNavido janAH |
nArAyaNAya devAya yadabadhnanpashUnpurA || 16||

tatra sAmAni gAyanti tAni chAhurnidarshanam |
devaM nArAyaNaM bhIru sarvAtmAnaM nibodha me || 17||

\hrule

\medskip
                  26
\medskip

brAhmaNa uvAcha||

ekaH shAstA na dvitIyo.asti shAstA  yathA niyukto.asmi tathA charAmi |
hRRidyeSha tiShThanpuruShaH shAsti shAstA  tenaiva yuktaH pravaNAdivodakam || 1||

eko gururnAsti tato dvitIyo  yo hRRichChayastamahamanubravImi |
tenAnushiShTA guruNA sadaiva  parAbhUtA dAnavAH sarva eva || 2||

eko bandhurnAsti tato dvitIyo  yo hRRichChayastamahamanubravImi |
tenAnushiShTA bAndhavA bandhumantaH  saptarShayaH sapta divi prabhAnti || 3||

ekaH shrotA nAsti tato dvitIyo  yo hRRichChayastamahamanubravImi |
tasmingurau guruvAsaM niruShya  shakro gataH sarvalokAmaratvam || 4||

eko dveShTA nAsti tato dvitIyo  yo hRRichChayastamahamanubravImi |
tenAnushiShTA guruNA sadaiva  lokadviShTAH pannagAH sarva eva || 5||

atrApyudAharantImamitihAsaM purAtanam |
prajApatau pannagAnAM devarShINAM cha sa.nvidam || 6||

devarShayashcha nAgAshcha asurAshcha prajApatim |
paryapRRichChannupAsInAH shreyo naH prochyatAmiti || 7||

teShAM provAcha bhagavA~nshreyaH samanupRRichChatAm |
omityekAkSharaM brahma te shrutvA prAdravandishaH || 8||

teShAM prAdravamANAnAmupadeshArthamAtmanaH |
sarpANAM dashane bhAvaH pravRRittaH pUrvameva tu || 9||

asurANAM pravRRittastu dambhabhAvaH svabhAvajaH |
dAnaM devA vyavasitA damameva maharShayaH || 10||

ekaM shAstAramAsAdya shabdenaikena sa.nskRRitAH |
nAnA vyavasitAH sarve sarpadevarShidAnavAH || 11||

shRRiNotyayaM prochyamAnaM gRRihNAti cha yathAtatham |
pRRichChatastAvato bhUyo gururanyo.anumanyate || 12||

tasya chAnumate karma tataH pashchAtpravartate |
gururboddhA cha shatrushcha dveShTA cha hRRidi sa.nshritaH || 13||

pApena vichara.Nlloke pApachArI bhavatyayam |
shubhena vichara.Nlloke shubhachArI bhavatyuta || 14||

kAmachArI tu kAmena ya indriyasukhe rataH |
vratavArI sadaivaiSha ya indriyajaye rataH || 15||

apetavratakarmA tu kevalaM brahmaNi shritaH |
brahmabhUtashchara.Nlloke brahmachArI bhavatyayam || 16||

brahmaiva samidhastasya brahmAgnirbrahmasa.nstaraH |
Apo brahma gururbrahma sa brahmaNi samAhitaH || 17||

etadetAdRRishaM sUkShmaM brahmacharyaM vidurbudhAH |
viditvA chAnvapadyanta kShetraj~nenAnudarshinaH || 18||

\hrule

\medskip
                  27
\medskip

brAhmaNa uvAcha||

sa~Nkalpada.nshamashakaM shokaharShahimAtapam |
mohAndhakAratimiraM lobhavyAlasarIsRRipam || 1||

viShayaikAtyayAdhvAnaM kAmakrodhavirodhakam |
tadatItya mahAdurgaM praviShTo.asmi mahadvanam || 2||

brAhmaNyuvAcha||

kva tadvanaM mahAprAj~na ke vRRikShAH saritashcha kAH |
girayaH parvatAshchaiva kiyatyadhvani tadvanam || 3||

brAhmaNa uvAcha||

na tadasti pRRithagbhAve ki~nchidanyattataH samam |
na tadastyapRRithagbhAve ki~nchiddUrataraM tataH || 4||

tasmAddhrasvataraM nAsti na tato.asti bRRihattaram |
nAsti tasmAdduHkhataraM nAstyanyattatsamaM sukham || 5||

na tatpravishya shochanti na prahRRiShyanti cha dvijAH |
na cha bibhyati keShA~nchittebhyo bibhyati ke cha na || 6||

tasminvane sapta mahAdrumAshcha  phalAni saptAtithayashcha sapta |
saptAshramAH sapta samAdhayashcha  dIkShAshcha saptaitadaraNyarUpam || 7||

pa~nchavarNAni divyAni puShpANi cha phalAni cha |
sRRijantaH pAdapAstatra vyApya tiShThanti tadvanam || 8||

suvarNAni dvivarNAni puShpANi cha phalAni cha |
sRRijantaH pAdapAstatra vyApya tiShThanti tadvanam || 9||

chaturvarNAni divyAni puShpANi cha phalAni cha |
sRRijantaH pAdapAstatra vyApya tiShThanti tadvanam || 10||

sha~NkarANi trivarNAni puShpANi cha phalAni cha |
sRRijantaH pAdapAstatra vyApya tiShThanti tadvanam || 11||

surabhINyekavarNAni puShpANi cha phalAni cha |
sRRijantaH pAdapAstatra vyApya tiShThanti tadvanam || 12||

bahUnyavyaktavarNAni puShpANi cha phalAni cha |
visRRijantau mahAvRRikShau tadvanaM vyApya tiShThataH || 13||

eko hyagniH sumanA brAhmaNo.atra  pa~nchendriyANi samidhashchAtra santi |
tebhyo mokShAH sapta bhavanti dIkShA  guNAH phalAnyatithayaH phalAshAH || 14||

AtithyaM pratigRRihNanti tatra sapta maharShayaH |
architeShu pralIneShu teShvanyadrochate vanam || 15||

pratij~nAvRRikShamaphalaM shAntichChAyAsamanvitam |
j~nAnAshrayaM tRRiptitoyamantaHkShetraj~nabhAskaram || 16||

ye.adhigachChanti tatsantasteShAM nAsti bhayaM punaH |
UrdhvaM chAvAkcha tiryakcha tasya nAnto.adhigamyate || 17||

sapta striyastatra vasanti sadyo  avA~NmukhA bhAnumatyo janitryaH |
UrdhvaM rasAnAM dadate prajAbhyaH  sarvAnyathA sarvamanityatAM cha || 18||

tatraiva pratitiShThanti punastatrodayanti cha |
sapta saptarShayaH siddhA vasiShThapramukhAH saha || 19||

yasho varcho bhagashchaiva vijayaH siddhitejasI |
evamevAnuvartante sapta jyotIMShi bhAskaram || 20||

girayaH parvatAshchaiva santi tatra samAsataH |
nadyashcha sarito vAri vahantyo brahmasambhavam || 21||

nadInAM sa~Ngamastatra vaitAnaH samupahvare |
svAtmatRRiptA yato yAnti sAkShAddAntAH pitAmaham || 22||

kRRishAshAH suvratAshAshcha tapasA dagdhakilbiShAH |
AtmanyAtmAnamAveshya brahmANaM samupAsate || 23||

RRichamapyatra sha.nsanti vidyAraNyavido janAH |
tadaraNyamabhipretya yathAdhIramajAyata || 24||

etadetAdRRishaM divyamaraNyaM brAhmaNA viduH |
viditvA chAnvatiShThanta kShetraj~nenAnudarshitam || 25||

\hrule

\medskip
                  28
\medskip

brAhmaNa uvAcha||

gandhAnna jighrAmi rasAnna vedmi  rUpaM na pashyAmi na cha spRRishAmi |
na chApi shabdAnvividhA~nshRRiNomi  na chApi sa~Nkalpamupaimi ki~nchit || 1||

arthAniShTAnkAmayate svabhAvaH  sarvAndveShyAnpradviShate svabhAvaH |
kAmadveShAvudbhavataH svabhAvA tprANApAnau jantudehAnniveshya || 2||

tebhyashchAnyA.nsteShvanityA.nshcha bhAvA nbhUtAtmAnaM lakShayeyaM sharIre |
tasmi.nstiShThannAsmi shakyaH kathaM chi tkAmakrodhAbhyAM jarayA mRRityunA cha || 3||

akAmayAnasya cha sarvakAmA navidviShANasya cha sarvadoShAn |
na me svabhAveShu bhavanti lepA stoyasya bindoriva puShkareShu || 4||

nityasya chaitasya bhavanti nityA  nirIkShamANasya bahUnsvabhAvAn |
na sajjate karmasu bhogajAlaM  divIva sUryasya mayUkhajAlam || 5||

atrApyudAharantImamitihAsaM purAtanam |
adhvaryuyatisa.nvAdaM taM nibodha yashasvini || 6||

prokShyamANaM pashuM dRRiShTvA yaj~nakarmaNyathAbravIt |
yatiradhvaryumAsIno hi.nseyamiti kutsayan || 7||

tamadhvaryuH pratyuvAcha nAyaM ChAgo vinashyati |
shreyasA yokShyate janturyadi shrutiriyaM tathA || 8||

yo hyasya pArthivo bhAgaH pRRithivIM sa gamiShyati |
yadasya vArijaM ki~nchidapastatpratipadyate || 9||

sUryaM chakShurdishaH shrotre prANo.asya divameva cha |
Agame vartamAnasya na me doSho.asti kashchana || 10||

yatiruvAcha||

prANairviyoge ChAgasya yadi shreyaH prapashyasi |
ChAgArthe vartate yaj~no bhavataH kiM prayojanam || 11||

anu tvA manyatAM mAtA pitA bhrAtA sakhApi cha |
mantrayasvainamunnIya paravantaM visheShataH || 12||

ya evamanumanyera.nstAnbhavAnpraShTumarhati |
teShAmanumataM shrutvA shakyA kartuM vichAraNA || 13||

prANA apyasya ChAgasya prApitAste svayoniShu |
sharIraM kevalaM shiShTaM nishcheShTamiti me matiH || 14||

indhanasya tu tulyena sharIreNa vichetasA |
hi.nsA nirveShTukAmAnAmindhanaM pashusa~nj~nitam || 15||

ahi.nsA sarvadharmANAmiti vRRiddhAnushAsanam |
yadahi.nsraM bhavetkarma tatkAryamiti vidmahe || 16||

ahi.nseti pratij~neyaM yadi vakShyAmyataH param |
shakyaM bahuvidhaM vaktuM bhavataH kAryadUShaNam || 17||

ahi.nsA sarvabhUtAnAM nityamasmAsu rochate |
pratyakShataH sAdhayAmo na parokShamupAsmahe || 18||

adhvaryuruvAcha||

bhUmergandhaguNAnbhu~NkShe pibasyApomayAnrasAn |
jyotiShAM pashyase rUpaM spRRishasyanilajAnguNAn || 19||

shRRiNoShyAkAshajaM shabdaM manasA manyase matim |
sarvANyetAni bhUtAni prANA iti cha manyase || 20||

prANAdAne cha nityo.asi hi.nsAyAM vartate bhavAn |
nAsti cheShTA vinA hi.nsAM kiM vA tvaM manyase dvija || 21||

yatiruvAcha||

akSharaM cha kSharaM chaiva dvaidhIbhAvo.ayamAtmanaH |
akSharaM tatra sadbhAvaH svabhAvaH kShara uchyate || 22||

prANo jihvA manaH sattvaM svabhAvo rajasA saha |
bhAvairetairvimuktasya nirdva.ndvasya nirAshiShaH || 23||

samasya sarvabhUteShu nirmamasya jitAtmanaH |
samantAtparimuktasya na bhayaM vidyate kvachit || 24||

adhvaryuruvAcha||

sadbhireveha sa.nvAsaH kAryo matimatAM vara |
bhavato hi mataM shrutvA pratibhAti matirmama || 25||

bhagavanbhagavadbuddhyA pratibuddho bravImyaham |
mataM mantuM kratuM kartuM nAparAdho.asti me dvija || 26||

brAhmaNa uvAcha||

upapattyA yatistUShNIM vartamAnastataH param |
adhvaryurapi nirmohaH prachachAra mahAmakhe || 27||

evametAdRRishaM mokShaM susUkShmaM brAhmaNA viduH |
viditvA chAnutiShThanti kShetraj~nenAnudarshinA || 28||

\hrule

\medskip
                  29
\medskip

brAhmaNa uvAcha||

atrApyudAharantImamitihAsaM purAtanam |
kArtavIryasya sa.nvAdaM samudrasya cha bhAmini || 1||

kArtavIryArjuno nAma rAjA bAhusahasravAn |
yena sAgaraparyantA dhanuShA nirjitA mahI || 2||

sa kadAchitsamudrAnte vicharanbaladarpitaH |
avAkirachCharashataiH samudramiti naH shrutam || 3||

taM samudro namaskRRitya kRRitA~njaliruvAcha ha |
mA mu~ncha vIra nArAchAnbrUhi kiM karavANi te || 4||

madAshrayANi bhUtAni tvadvisRRiShTairmaheShubhiH |
vadhyante rAjashArdUla tebhyo dehyabhayaM vibho || 5||

arjuna uvAcha||

matsamo yadi sa~NgrAme sharAsanadharaH kvachit |
vidyate taM mamAchakShva yaH samAsIta mAM mRRidhe || 6||

samudra uvAcha||

maharShirjamadagniste yadi rAjanparishrutaH |
tasya putrastavAtithyaM yathAvatkartumarhati || 7||

tataH sa rAjA prayayau krodhena mahatA vRRitaH |
sa tamAshramamAgamya rAmamevAnvapadyata || 8||

sa rAmapratikUlAni chakAra saha bandhubhiH |
AyAsaM janayAmAsa rAmasya cha mahAtmanaH || 9||

tatastejaH prajajvAla rAmasyAmitatejasaH |
pradahadripusainyAni tadA kamalalochane || 10||

tataH parashumAdAya sa taM bAhusahasriNam |
chichCheda sahasA rAmo bAhushAkhamiva drumam || 11||

taM hataM patitaM dRRiShTvA sametAH sarvabAndhavAH |
asInAdAya shaktIshcha bhArgavaM paryavArayan || 12||

rAmo.api dhanurAdAya rathamAruhya satvaraH |
visRRija~nsharavarShANi vyadhamatpArthivaM balam || 13||

tatastu kShatriyAH kechijjamadagniM nihatya cha |
vivishurgiridurgANi mRRigAH siMhArditA iva || 14||

teShAM svavihitaM karma tadbhayAnnAnutiShThatAm |
prajA vRRiShalatAM prAptA brAhmaNAnAmadarshanAt || 15||

ta ete dramiDAH kAshAH puNDrAshcha shabaraiH saha |
vRRiShalatvaM parigatA vyutthAnAtkShatradharmataH || 16||

tatastu hatavIrAsu kShatriyAsu punaH punaH |
dvijairutpAditaM kShatraM jAmadagnyo nyakRRintata || 17||

ekavi.nshatimedhAnte rAmaM vAgasharIriNI |
divyA provAcha madhurA sarvalokaparishrutA || 18||

rAma rAma nivartasva kaM guNaM tAta pashyasi |
kShatrabandhUnimAnprANairviprayojya punaH punaH || 19||

tathaiva taM mahAtmAnamRRichIkapramukhAstadA |
pitAmahA mahAbhAga nivartasvetyathAbruvan || 20||

piturvadhamamRRiShya.nstu rAmaH provAcha tAnRRiShIn |
nArhantIha bhavanto mAM nivArayitumityuta || 21||

pitara UchuH||

nArhase kShatrabandhU.nstvaM nihantuM jayatAM vara |
na hi yuktaM tvayA hantuM brAhmaNena satA nRRipAn || 22||

\hrule

\medskip
                  30
\medskip

pitara UchuH||

atrApyudAharantImamitihAsaM purAtanam |
shrutvA cha tattathA kAryaM bhavatA dvijasattama || 1||

alarko nAma rAjarShirabhavatsumahAtapAH |
dharmaj~naH satyasandhashcha mahAtmA sumahAvrataH || 2||

sa sAgarAntAM dhanuShA vinirjitya mahImimAm |
kRRitvA suduShkaraM karma manaH sUkShme samAdadhe || 3||

sthitasya vRRikShamUle.atha tasya chintA babhUva ha |
utsRRijya sumahadrAjyaM sUkShmaM prati mahAmate || 4||

alarka uvAcha||

manaso me balaM jAtaM mano jitvA dhruvo jayaH |
anyatra bANAnasyAmi shatrubhiH parivAritaH || 5||

yadidaM chApalAnmUrteH sarvametachchikIrShati |
manaH prati sutIkShNAgrAnahaM mokShyAmi sAyakAn || 6||

mana uvAcha||

neme bANAstariShyanti mAmalarka katha~nchana |
tavaiva marma bhetsyanti bhinnamarmA mariShyasi || 7||

anyAnbANAnsamIkShasva yaistvaM mAM sUdayiShyasi |
tachChrutvA sa vichintyAtha tato vachanamabravIt || 8||

alarka uvAcha||

AghrAya subahUngandhA.nstAneva pratigRRidhyati |
tasmAdghrANaM prati sharAnpratimokShyAmyahaM shitAn || 9||

ghrANa uvAcha||

neme bANAstariShyanti mAmalarka katha~nchana |
tavaiva marma bhetsyanti bhinnamarmA mariShyasi || 10||

anyAnbANAnsamIkShasva yaistvaM mAM sUdayiShyasi |
tachChrutvA sa vichintyAtha tato vachanamabravIt || 11||

alarka uvAcha||

iyaM svAdUnrasAnbhuktvA tAneva pratigRRidhyati |
tasmAjjihvAM prati sharAnpratimokShyAmyahaM shitAn || 12||

jihvovAcha||

neme bANAstariShyanti mAmalarka katha~nchana |
tavaiva marma bhetsyanti bhinnamarmA mariShyasi || 13||

anyAnbANAnsamIkShasva yaistvaM mAM sUdayiShyasi |
tachChrutvA sa vichintyAtha tato vachanamabravIt || 14||

alarka uvAcha||

spRRiShTvA tvagvividhAnsparshA.nstAneva pratigRRidhyati |
tasmAttvachaM pATayiShye vividhaiH ka~NkapatribhiH || 15||

tvaguvAcha||

neme bANAstariShyanti mAmalarka katha~nchana |
tavaiva marma bhetsyanti bhinnamarmA mariShyasi || 16||

anyAnbANAnsamIkShasva yaistvaM mAM sUdayiShyasi |
tachChrutvA sa vichintyAtha tato vachanamabravIt || 17||

alarka uvAcha||

shrutvA vai vividhA~nshabdA.nstAneva pratigRRidhyati |
tasmAchChrotraM prati sharAnpratimokShyAmyahaM shitAn || 18||

shrotra uvAcha||

neme bANAstariShyanti mAmalarka katha~nchana |
tavaiva marma bhetsyanti tato hAsyasi jIvitam || 19||

anyAnbANAnsamIkShasva yaistvaM mAM sUdayiShyasi |
tachChrutvA sa vichintyAtha tato vachanamabravIt || 20||

alarka uvAcha||

dRRiShTvA vai vividhAnbhAvA.nstAneva pratigRRidhyati |
tasmAchchakShuH prati sharAnpratimokShyAmyahaM shitAn || 21||

chakShuruvAcha||

neme bANAstariShyanti mAmalarka katha~nchana |
tavaiva marma bhetsyanti bhinnamarmA mariShyasi || 22||

anyAnbANAnsamIkShasva yaistvaM mAM sUdayiShyasi |
tachChrutvA sa vichintyAtha tato vachanamabravIt || 23||

alarka uvAcha||

iyaM niShThA bahuvidhA praj~nayA tvadhyavasyati |
tasmAdbuddhiM prati sharAnpratimokShyAmyahaM shitAn || 24||

buddhiruvAcha||

neme bANAstariShyanti mAmalarka katha~nchana |
tavaiva marma bhetsyanti bhinnamarmA mariShyasi || 25||

pitara UchuH||

tato.alarkastapo ghoramAsthAyAtha suduShkaram |
nAdhyagachChatparaM shaktyA bANameteShu saptasu || 26||

susamAhitachetAstu tato.achintayata prabhuH || 26||

sa vichintya chiraM kAlamalarko dvijasattama |
nAdhyagachChatparaM shreyo yogAnmatimatAM varaH || 27||

sa ekAgraM manaH kRRitvA nishchalo yogamAsthitaH |
indriyANi jaghAnAshu bANenaikena vIryavAn || 28||

yogenAtmAnamAvishya sa.nsiddhiM paramAM yayau || 28||

vismitashchApi rAjarShirimAM gAthAM jagAda ha |
aho kaShTaM yadasmAbhiH pUrvaM rAjyamanuShThitam || 29||

iti pashchAnmayA j~nAtaM yogAnnAsti paraM sukham || 29||

iti tvamapi jAnIhi rAma mA kShatriyA~njahi |
tapo ghoramupAtiShTha tataH shreyo.abhipatsyase || 30||

brAhmaNa uvAcha||

ityuktaH sa tapo ghoraM jAmadagnyaH pitAmahaiH |
AsthitaH sumahAbhAgo yayau siddhiM cha durgamAm || 31||

\hrule

\medskip
                  31
\medskip

brAhmaNa uvAcha||

trayo vai ripavo loke nava vai guNataH smRRitAH |
harShaH stambho.abhimAnashcha trayaste sAttvikA guNAH || 1||

shokaH krodho.atisa.nrambho rAjasAste guNAH smRRitAH |
svapnastandrI cha mohashcha trayaste tAmasA guNAH || 2||

etAnnikRRitya dhRRitimAnbANasa~NghairatandritaH |
jetuM parAnutsahate prashAntAtmA jitendriyaH || 3||

atra gAthAH kIrtayanti purAkalpavido janAH |
ambarISheNa yA gItA rAj~nA rAjyaM prashAsatA || 4||

samudIrNeShu doSheShu vadhyamAneShu sAdhuShu |
jagrAha tarasA rAjyamambarISha iti shrutiH || 5||

sa nigRRihya mahAdoShAnsAdhUnsamabhipUjya cha |
jagAma mahatIM siddhiM gAthAM chemAM jagAda ha || 6||

bhUyiShThaM me jitA doShA nihatAH sarvashatravaH |
eko doSho.avashiShTastu vadhyaH sa na hato mayA || 7||

yena yukto janturayaM vaitRRiShNyaM nAdhigachChati |
tRRiShNArta iva nimnAni dhAvamAno na budhyate || 8||

akAryamapi yeneha prayuktaH sevate naraH |
taM lobhamasibhistIkShNairnikRRintantaM nikRRintata || 9||

lobhAddhi jAyate tRRiShNA tatashchintA prasajyate |
sa lipsamAno labhate bhUyiShThaM rAjasAnguNAn || 10||

sa tairguNaiH saMhatadehabandhanaH  punaH punarjAyati karma chehate |
janmakShaye bhinnavikIrNadehaH  punarmRRityuM gachChati janmani sve || 11||

tasmAdenaM samyagavekShya lobhaM  nigRRihya dhRRityAtmani rAjyamichChet |
etadrAjyaM nAnyadastIti vidyA dyastvatra rAjA vijito mamaikaH || 12||

iti rAj~nAmbarISheNa gAthA gItA yashasvinA |
AdhirAjyaM puraskRRitya lobhamekaM nikRRintatA || 13||

\hrule

\medskip
                  32
\medskip

brAhmaNa uvAcha||

atrApyudAharantImamitihAsaM purAtanam |
brAhmaNasya cha sa.nvAdaM janakasya cha bhAmini || 1||

brAhmaNaM janako rAjA sannaM kasmi.nshchidAgame |
viShaye me na vastavyamiti shiShTyarthamabravIt || 2||

ityuktaH pratyuvAchAtha brAhmaNo rAjasattamam |
AchakShva viShayaM rAjanyAvA.nstava vashe sthitaH || 3||

so.anyasya viShaye rAj~no vastumichChAmyahaM vibho |
vachaste kartumichChAmi yathAshAstraM mahIpate || 4||

ityuktaH sa tadA rAjA brAhmaNena yashasvinA |
muhuruShNaM cha niHshvasya na sa taM pratyabhAShata || 5||

tamAsInaM dhyAyamAnaM rAjAnamamitaujasam |
kashmalaM sahasAgachChadbhAnumantamiva grahaH || 6||

samAshvAsya tato rAjA vyapete kashmale tadA |
tato muhUrtAdiva taM brAhmaNaM vAkyamabravIt || 7||

pitRRipaitAmahe rAjye vashye janapade sati |
viShayaM nAdhigachChAmi vichinvanpRRithivImimAm || 8||

nAdhyagachChaM yadA pRRithvyAM mithilA mArgitA mayA |
nAdhyagachChaM yadA tasyAM svaprajA mArgitA mayA || 9||

nAdhyagachChaM yadA tAsu tadA me kashmalo.abhavat |
tato me kashmalasyAnte matiH punarupasthitA || 10||

tayA na viShayaM manye sarvo vA viShayo mama |
AtmApi chAyaM na mama sarvA vA pRRithivI mama || 11||

uShyatAM yAvadutsAho bhujyatAM yAvadiShyate || 11||

pitRRipaitAmahe rAjye vashye janapade sati |
brUhi kAM buddhimAsthAya mamatvaM varjitaM tvayA || 12||

kAM vA buddhiM vinishchitya sarvo vai viShayastava |
nAvaiShi viShayaM yena sarvo vA viShayastava || 13||

janaka uvAcha||

antavanta ihArambhA viditAH sarvakarmasu |
nAdhyagachChamahaM yasmAnmamedamiti yadbhavet || 14||

kasyedamiti kasya svamiti vedavachastathA |
nAdhyagachChamahaM buddhyA mamedamiti yadbhavet || 15||

etAM buddhiM vinishchitya mamatvaM varjitaM mayA |
shRRiNu buddhiM tu yAM j~nAtvA sarvatra viShayo mama || 16||

nAhamAtmArthamichChAmi gandhAnghrANagatAnapi |
tasmAnme nirjitA bhUmirvashe tiShThati nityadA || 17||

nAhamAtmArthamichChAmi rasAnAsye.api vartataH |
Apo me nirjitAstasmAdvashe tiShThanti nityadA || 18||

nAhamAtmArthamichChAmi rUpaM jyotishcha chakShuShA |
tasmAnme nirjitaM jyotirvashe tiShThati nityadA || 19||

nAhamAtmArthamichChAmi sparshA.nstvachi gatAshcha ye |
tasmAnme nirjito vAyurvashe tiShThati nityadA || 20||

nAhamAtmArthamichChAmi shabdA~nshrotragatAnapi |
tasmAnme nirjitAH shabdA vashe tiShThanti nityadA || 21||

nAhamAtmArthamichChAmi mano nityaM manontare |
mano me nirjitaM tasmAdvashe tiShThati nityadA || 22||

devebhyashcha pitRRibhyashcha bhUtebhyo.atithibhiH saha |
ityarthaM sarva eveme samArambhA bhavanti vai || 23||

tataH prahasya janakaM brAhmaNaH punarabravIt |
tvajjij~nAsArthamadyeha viddhi mAM dharmamAgatam || 24||

tvamasya brahmanAbhasya buddhyArasyAnivartinaH |
sattvaneminiruddhasya chakrasyaikaH pravartakaH || 25||

\hrule

\medskip
                  33
\medskip

brAhmaNa uvAcha||

nAhaM tathA bhIru charAmi loke  tathA tvaM mAM tarkayase svabuddhyA |
vipro.asmi mukto.asmi vanecharo.asmi  gRRihasthadharmA brahmachArI tathAsmi || 1||

nAhamasmi yathA mAM tvaM pashyase chakShuShA shubhe |
mayA vyAptamidaM sarvaM yatki~nchijjagatIgatam || 2||

ye kechijjantavo loke ja~NgamAH sthAvarAshcha ha |
teShAM mAmantakaM viddhi dArUNAmiva pAvakam || 3||

rAjyaM pRRithivyAM sarvasyAmatha vApi triviShTape |
tathA buddhiriyaM vetti buddhireva dhanaM mama || 4||

ekaH panthA brAhmaNAnAM yena gachChanti tadvidaH |
gRRiheShu vanavAseShu guruvAseShu bhikShuShu || 5||

li~NgairbahubhiravyagrairekA buddhirupAsyate || 5||

nAnAli~NgAshramasthAnAM yeShAM buddhiH shamAtmikA |
te bhAvamekamAyAnti saritaH sAgaraM yathA || 6||

buddhyAyaM gamyate mArgaH sharIreNa na gamyate |
Adyantavanti karmANi sharIraM karmabandhanam || 7||

tasmAtte subhage nAsti paralokakRRitaM bhayam |
madbhAvabhAvaniratA mamaivAtmAnameShyasi || 8||

\hrule

\medskip
                  34
\medskip

brAhmaNyuvAcha||

nedamalpAtmanA shakyaM vedituM nAkRRitAtmanA |
bahu chAlpaM cha sa~NkShiptaM viplutaM cha mataM mama || 1||

upAyaM tu mama brUhi yenaiShA labhyate matiH |
tanmanye kAraNatamaM yata eShA pravartate || 2||

brAhmaNa uvAcha||

araNIM brAhmaNIM viddhi gururasyottarAraNiH |
tapaHshrute.abhimathnIto j~nAnAgnirjAyate tataH || 3||

brAhmaNyuvAcha||

yadidaM brahmaNo li~NgaM kShetraj~namiti sa~nj~nitam |
grahItuM yena tachChakyaM lakShaNaM tasya tatkva nu || 4||

brAhmaNa uvAcha||

ali~Ngo nirguNashchaiva kAraNaM nAsya vidyate |
upAyameva vakShyAmi yena gRRihyeta vA na vA || 5||

samyagapyupadiShTashcha bhramarairiva lakShyate |
karmabuddhirabuddhitvAjj~nAnali~NgairivAshritam || 6||

idaM kAryamidaM neti na mokSheShUpadishyate |
pashyataH shRRiNvato buddhirAtmano yeShu jAyate || 7||

yAvanta iha shakyera.nstAvatoM.ashAnprakalpayet |
vyaktAnavyaktarUpA.nshcha shatasho.atha sahasrashaH || 8||

sarvAnnAnAtvayuktA.nshcha sarvAnpratyakShahetukAn |
yataH paraM na vidyeta tato.abhyAse bhaviShyati || 9||

vAsudeva uvAcha||

tatastu tasyA brAhmaNyA matiH kShetraj~nasa~NkShaye |
kShetraj~nAdeva parataH kShetraj~no.anyaH pravartate || 10||

arjuna uvAcha||

kva nu sA brAhmaNI kRRiShNa kva chAsau brAhmaNarShabhaH |
yAbhyAM siddhiriyaM prAptA tAvubhau vada me.achyuta || 11||

vAsudeva uvAcha||

mano me brAhmaNaM viddhi buddhiM me viddhi brAhmaNIm |
kShetraj~na iti yashchoktaH so.ahameva dhana~njaya || 12||

\hrule

\medskip
                  35
\medskip

arjuna uvAcha||

brahma yatparamaM vedyaM tanme vyAkhyAtumarhasi |
bhavato hi prasAdena sUkShme me ramate matiH || 1||

vAsudeva uvAcha||

atrApyudAharantImamitihAsaM purAtanam |
sa.nvAdaM mokShasa.nyuktaM shiShyasya guruNA saha || 2||

kashchidbrAhmaNamAsInamAchAryaM sa.nshitavratam |
shiShyaH paprachCha medhAvI kiM svichChreyaH parantapa || 3||

bhagavantaM prapanno.ahaM niHshreyasaparAyaNaH |
yAche tvAM shirasA vipra yadbrUyAM tadvichakShva me || 4||

tameva.nvAdinaM pArtha shiShyaM gururuvAcha ha |
kathayasva pravakShyAmi yatra te sa.nshayo dvija || 5||

ityuktaH sa kurushreShTha guruNA guruvatsalaH |
prA~njaliH paripaprachCha yattachChRRiNu mahAmate || 6||

shiShya uvAcha||

kutashchAhaM kutashcha tvaM tatsatyaM brUhi yatparam |
kuto jAtAni bhUtAni sthAvarANi charANi cha || 7||

kena jIvanti bhUtAni teShAmAyuH kimAtmakam |
kiM satyaM kiM tapo vipra ke guNAH sadbhirIritAH || 8||

ke panthAnaH shivAH santi kiM sukhaM kiM cha duShkRRitam || 8||

etAnme bhagavanprashnAnyAthAtathyena sattama |
vaktumarhasi viprarShe yathAvadiha tattvataH || 9||

vAsudeva uvAcha||

tasmai sampratipannAya yathAvatparipRRichChate |
shiShyAya guNayuktAya shAntAya guruvartine || 10||

ChAyAbhUtAya dAntAya yataye brahmachAriNe || 10||

tAnprashnAnabravItpArtha medhAvI sa dhRRitavrataH |
guruH kurukulashreShTha samyaksarvAnari.ndama || 11||

brahmaproktamidaM dharmamRRiShipravarasevitam |
vedavidyAsamAvApyaM tattvabhUtArthabhAvanam || 12||

bhUtabhavyabhaviShyAdidharmakAmArthanishchayam |
siddhasa~Nghaparij~nAtaM purAkalpaM sanAtanam || 13||

pravakShye.ahaM mahAprAj~na padamuttamamadya te |
buddhvA yadiha sa.nsiddhA bhavantIha manIShiNaH || 14||

upagamyarShayaH pUrvaM jij~nAsantaH parasparam |
bRRihaspatibharadvAjau gautamo bhArgavastathA || 15||

vasiShThaH kAshyapashchaiva vishvAmitro.atrireva cha |
mArgAnsarvAnparikramya parishrAntAH svakarmabhiH || 16||

RRiShimA~NgirasaM vRRiddhaM puraskRRitya tu te dvijAH |
dadRRishurbrahmabhavane brahmANaM vItakalmaSham || 17||

taM praNamya mahAtmAnaM sukhAsInaM maharShayaH |
paprachChurvinayopetA niHshreyasamidaM param || 18||

kathaM karma kriyAtsAdhu kathaM muchyeta kilbiShAt |
ke no mArgAH shivAshcha syuH kiM satyaM kiM cha duShkRRitam || 19||

kenobhau karmapanthAnau mahattvaM kena vindati |
pralayaM chApavargaM cha bhUtAnAM prabhavApyayau || 20||

ityuktaH sa munishreShThairyadAha prapitAmahaH |
tatte.ahaM sampravakShyAmi shRRiNu shiShya yathAgamam || 21||

brahmovAcha||

satyAdbhUtAni jAtAni sthAvarANi charANi cha |
tapasA tAni jIvanti iti tadvitta suvratAH || 22||

svAM yoniM punarAgamya vartante svena karmaNA |
satyaM hi guNasa.nyuktaM niyataM pa~nchalakShaNam || 23||

brahma satyaM tapaH satyaM satyaM chaiva prajApatiH |
satyAdbhUtAni jAtAni bhUtaM satyamayaM mahat || 24||

tasmAtsatyAshrayA viprA nityaM yogaparAyaNAH |
atItakrodhasantApA niyatA dharmasetavaH || 25||

anyonyaniyatAnvaidyAndharmasetupravartakAn |
tAnahaM sampravakShyAmi shAshvatAnlokabhAvanAn || 26||

chAturvidyaM tathA varNA.nshchaturashchAshramAnpRRithak |
dharmamekaM chatuShpAdaM nityamAhurmanIShiNaH || 27||

panthAnaM vaH pravakShyAmi shivaM kShemakaraM dvijAH |
niyataM brahmabhAvAya yAtaM pUrvaM manIShibhiH || 28||

gadatastaM mamAdyeha panthAnaM durvidaM param |
nibodhata mahAbhAgA nikhilena paraM padam || 29||

brahmachArikamevAhurAshramaM prathamaM padam |
gArhasthyaM tu dvitIyaM syAdvAnaprasthamataH param || 30||

tataH paraM tu vij~neyamadhyAtmaM paramaM padam || 30||

jyotirAkAshamAdityo vAyurindraH prajApatiH |
nopaiti yAvadadhyAtmaM tAvadetAnna pashyati || 31||

tasyopAyaM pravakShyAmi purastAttaM nibodhata || 31||

phalamUlAnilabhujAM munInAM vasatAM vane |
vAnaprasthaM dvijAtInAM trayANAmupadishyate || 32||

sarveShAmeva varNAnAM gArhasthyaM tadvidhIyate |
shraddhAlakShaNamityevaM dharmaM dhIrAH prachakShate || 33||

ityete devayAnA vaH panthAnaH parikIrtitAH |
sadbhiradhyAsitA dhIraiH karmabhirdharmasetavaH || 34||

eteShAM pRRithagadhyAste yo dharmaM sa.nshitavrataH |
kAlAtpashyati bhUtAnAM sadaiva prabhavApyayau || 35||

atastattvAni vakShyAmi yAthAtathyena hetunA |
viShayasthAni sarvANi vartamAnAni bhAgashaH || 36||

mahAnAtmA tathAvyaktamaha~NkArastathaiva cha |
indriyANi dashaikaM cha mahAbhUtAni pa~ncha cha || 37||

visheShAH pa~nchabhUtAnAmityeShA vaidikI shrutiH |
chaturvi.nshatireShA vastattvAnAM samprakIrtitA || 38||

tattvAnAmatha yo veda sarveShAM prabhavApyayau |
sa dhIraH sarvabhUteShu na mohamadhigachChati || 39||

tattvAni yo vedayate yathAtathaM  guNA.nshcha sarvAnakhilAshcha devatAH |
vidhUtapApmA pravimuchya bandhanaM  sa sarvalokAnamalAnsamashnute || 40||

\hrule

\medskip
                  36
\medskip

brahmovAcha||

tadavyaktamanudriktaM sarvavyApi dhruvaM sthiram |
navadvAraM puraM vidyAttriguNaM pa~nchadhAtukam || 1||

ekAdashaparikShepaM mano vyAkaraNAtmakam |
buddhisvAmikamityetatparamekAdashaM bhavet || 2||

trINi srotA.nsi yAnyasminnApyAyante punaH punaH |
praNADyastisra evaitAH pravartante guNAtmikAH || 3||

tamo rajastathA sattvaM guNAnetAnprachakShate |
anyonyamithunAH sarve tathAnyonyAnujIvinaH || 4||

anyonyApAshrayAshchaiva tathAnyonyAnuvartinaH |
anyonyavyatiShaktAshcha triguNAH pa~ncha dhAtavaH || 5||

tamaso mithunaM sattvaM sattvasya mithunaM rajaH |
rajasashchApi sattvaM syAtsattvasya mithunaM tamaH || 6||

niyamyate tamo yatra rajastatra pravartate |
niyamyate rajo yatra sattvaM tatra pravartate || 7||

naishAtmakaM tamo vidyAttriguNaM mohasa~nj~nitam |
adharmalakShaNaM chaiva niyataM pApakarmasu || 8||

pravRRittyAtmakamevAhU rajaH paryAyakArakam |
pravRRittaM sarvabhUteShu dRRishyatotpattilakShaNam || 9||

prakAshaM sarvabhUteShu lAghavaM shraddadhAnatA |
sAttvikaM rUpamevaM tu lAghavaM sAdhusaMmitam || 10||

eteShAM guNatattvaM hi vakShyate hetvahetubhiH |
samAsavyAsayuktAni tattvatastAni vitta me || 11||

saMmoho.aj~nAnamatyAgaH karmaNAmavinirNayaH |
svapnaH stambho bhayaM lobhaH shokaH sukRRitadUShaNam || 12||

asmRRitishchAvipAkashcha nAstikyaM bhinnavRRittitA |
nirvisheShatvamandhatvaM jaghanyaguNavRRittitA || 13||

akRRite kRRitamAnitvamaj~nAne j~nAnamAnitA |
amaitrI vikRRito bhAvo ashraddhA mUDhabhAvanA || 14||

anArjavamasa~nj~natvaM karma pApamachetanA |
gurutvaM sannabhAvatvamasitatvamavAggatiH || 15||

sarva ete guNA viprAstAmasAH samprakIrtitAH |
ye chAnye niyatA bhAvA loke.asminmohasa~nj~nitAH || 16||

tatra tatra niyamyante sarve te tAmasA guNAH |
parivAdakathA nityaM devabrAhmaNavaidikAH || 17||

atyAgashchAbhimAnashcha moho manyustathAkShamA |
matsarashchaiva bhUteShu tAmasaM vRRittamiShyate || 18||

vRRithArambhAshcha ye kechidvRRithAdAnAni yAni cha |
vRRithAbhakShaNamityetattAmasaM vRRittamiShyate || 19||

ativAdo.atitikShA cha mAtsaryamatimAnitA |
ashraddadhAnatA chaiva tAmasaM vRRittamiShyate || 20||

eva.nvidhAstu ye kechilloke.asminpApakarmiNaH |
manuShyA bhinnamaryAdAH sarve te tAmasA janAH || 21||

teShAM yoniM pravakShyAmi niyatAM pApakarmaNAm |
avA~NnirayabhAvAya tirya~NnirayagAminaH || 22||

sthAvarANi cha bhUtAni pashavo vAhanAni cha |
kravyAdA dandashUkAshcha kRRimikITaviha~NgamAH || 23||

aNDajA jantavo ye cha sarve chApi chatuShpadAH |
unmattA badhirA mUkA ye chAnye pAparogiNaH || 24||

magnAstamasi durvRRittAH svakarmakRRitalakShaNAH |
avAksrotasa ityete magnAstamasi tAmasAH || 25||

teShAmutkarShamudrekaM vakShyAmyahamataH param |
yathA te sukRRitA.NllokA.Nllabhante puNyakarmiNaH || 26||

anyathA pratipannAstu vivRRiddhA ye cha karmasu |
svakarmaniratAnAM cha brAhmaNAnAM shubhaiShiNAm || 27||

sa.nskAreNordhvamAyAnti yatamAnAH salokatAm |
svargaM gachChanti devAnAmityeShA vaidikI shrutiH || 28||

anyathA pratipannAstu vivRRiddhAH sveShu karmasu |
punarAvRRittidharmANaste bhavantIha mAnuShAH || 29||

pApayoniM samApannAshchaNDAlA mUkachUchukAH |
varNAnparyAyashashchApi prApnuvantyuttarottaram || 30||

shUdrayonimatikramya ye chAnye tAmasA guNAH |
srotomadhye samAgamya vartante tAmase guNe || 31||

abhiSha~Ngastu kAmeShu mahAmoha iti smRRitaH |
RRiShayo munayo devA muhyantyatra sukhepsavaH || 32||

tamo moho mahAmohastAmisraH krodhasa~nj~nitaH |
maraNaM tvandhatAmisraM tAmisraM krodha uchyate || 33||

bhAvato guNatashchaiva yonitashchaiva tattvataH |
sarvametattamo viprAH kIrtitaM vo yathAvidhi || 34||

ko nvetadbudhyate sAdhu ko nvetatsAdhu pashyati |
atattve tattvadarshI yastamasastattvalakShaNam || 35||

tamoguNA vo bahudhA prakIrtitA  yathAvaduktaM cha tamaH parAvaram |
naro hi yo veda guNAnimAnsadA  sa tAmasaiH sarvaguNaiH pramuchyate || 36||

\hrule

\medskip
                  37
\medskip

brahmovAcha||

rajo.ahaM vaH pravakShyAmi yAthAtathyena sattamAH |
nibodhata mahAbhAgA guNavRRittaM cha sarvashaH || 1||

sa~NghAto rUpamAyAsaH sukhaduHkhe himAtapau |
aishvaryaM vigrahaH sandhirhetuvAdo.aratiH kShamA || 2||

balaM shauryaM mado roSho vyAyAmakalahAvapi |
IrShyepsA paishunaM yuddhaM mamatvaM paripAlanam || 3||

vadhabandhaparikleshAH krayo vikraya eva cha |
nikRRinta Chindhi bhindhIti paramarmAvakartanam || 4||

ugraM dAruNamAkroshaH paravittAnushAsanam |
lokachintA vichintA cha matsaraH paribhAShaNam || 5||

mRRiShAvAdo mRRiShAdAnaM vikalpaH paribhAShaNam |
nindA stutiH prasha.nsA cha pratApaH paritarpaNam || 6||

paricharyA cha shushrUShA sevA tRRiShNA vyapAshrayaH |
vyUho.anayaH pramAdashcha paritApaH parigrahaH || 7||

sa.nskArA ye cha loke.asminpravartante pRRithakpRRithak |
nRRiShu nArIShu bhUteShu dravyeShu sharaNeShu cha || 8||

santApo.apratyayashchaiva vratAni niyamAshcha ye |
pradAnamAshIryuktaM cha satataM me bhavatviti || 9||

svadhAkAro namaskAraH svAhAkAro vaShaTkriyA |
yAjanAdhyApane chobhe tathaivAhuH parigraham || 10||

idaM me syAdidaM me syAtsneho guNasamudbhavaH |
abhidrohastathA mAyA nikRRitirmAna eva cha || 11||

stainyaM hi.nsA parIvAdaH paritApaH prajAgaraH |
stambho dambho.atha rAgashcha bhaktiH prItiH pramodanam || 12||

dyUtaM cha janavAdashcha sambandhAH strIkRRitAshcha ye |
nRRittavAditragItAni prasa~NgA ye cha kechana || 13||

sarva ete guNA viprA rAjasAH samprakIrtitAH || 13||

bhUtabhavyabhaviShyANAM bhAvAnAM bhuvi bhAvanAH |
trivarganiratA nityaM dharmo.arthaH kAma ityapi || 14||

kAmavRRittAH pramodante sarvakAmasamRRiddhibhiH |
arvAksrotasa ityete taijasA rajasAvRRitAH || 15||

asmi.Nlloke pramodante jAyamAnAH punaH punaH |
pretyabhAvikamIhanta iha laukikameva cha || 16||

dadati pratigRRihNanti japantyatha cha juhvati || 16||

rajoguNA vo bahudhAnukIrtitA  yathAvaduktaM guNavRRittameva cha |
naro hi yo veda guNAnimAnsadA  sa rAjasaiH sarvaguNairvimuchyate || 17||

\hrule

\medskip
                  38
\medskip

brahmovAcha||

ataH paraM pravakShyAmi tRRitIyaM guNamuttamam |
sarvabhUtahitaM loke satAM dharmamaninditam || 1||

AnandaH prItirudrekaH prAkAshyaM sukhameva cha |
akArpaNyamasa.nrambhaH santoShaH shraddadhAnatA || 2||

kShamA dhRRitirahi.nsA cha samatA satyamArjavam |
akrodhashchAnasUyA cha shauchaM dAkShyaM parAkramaH || 3||

mudhA j~nAnaM mudhA vRRittaM mudhA sevA mudhA shramaH |
evaM yo yuktadharmaH syAtso.amutrAnantyamashnute || 4||

nirmamo niraha~NkAro nirAshIH sarvataH samaH |
akAmahata ityeSha satAM dharmaH sanAtanaH || 5||

vishrambho hrIstitikShA cha tyAgaH shauchamatandritA |
AnRRisha.nsyamasaMmoho dayA bhUteShvapaishunam || 6||

harShastuShTirvismayashcha vinayaH sAdhuvRRittatA |
shAntikarma vishuddhishcha shubhA buddhirvimochanam || 7||

upekShA brahmacharyaM cha parityAgashcha sarvashaH |
nirmamatvamanAshIstvamaparikrItadharmatA || 8||

mudhA dAnaM mudhA yaj~no mudhAdhItaM mudhA vratam |
mudhA pratigrahashchaiva mudhA dharmo mudhA tapaH || 9||

eva.nvRRittAstu ye kechilloke.asminsattvasa.nshrayAH |
brAhmaNA brahmayonisthAste dhIrAH sAdhudarshinaH || 10||

hitvA sarvANi pApAni niHshokA hyajarAmarAH |
divaM prApya tu te dhIrAH kurvate vai tatastataH || 11||

IshitvaM cha vashitvaM cha laghutvaM manasashcha te |
vikurvate mahAtmAno devAstridivagA iva || 12||

Urdhvasrotasa ityete devA vaikArikAH smRRitAH |
vikurvate prakRRityA vai divaM prAptAstatastataH || 13||

yadyadichChanti tatsarvaM bhajante vibhajanti cha || 13||

ityetatsAttvikaM vRRittaM kathitaM vo dvijarShabhAH |
etadvij~nAya vidhivallabhate yadyadichChati || 14||

prakIrtitAH sattvaguNA visheShato  yathAvaduktaM guNavRRittameva cha |
narastu yo veda guNAnimAnsadA  guNAnsa bhu~Nkte na guNaiH sa bhujyate || 15||

\hrule

\medskip
                  39
\medskip

brahmovAcha||

naiva shakyA guNA vaktuM pRRithaktveneha sarvashaH |
avichChinnAni dRRishyante rajaH sattvaM tamastathA || 1||

anyonyamanuShajjante anyonyaM chAnujIvinaH |
anyonyApAshrayAH sarve tathAnyonyAnuvartinaH || 2||

yAvatsattvaM tamastAvadvartate nAtra sa.nshayaH |
yAvattamashcha sattvaM cha rajastAvadihochyate || 3||

saMhatya kurvate yAtrAM sahitAH sa~NghachAriNaH |
sa~NghAtavRRittayo hyete vartante hetvahetubhiH || 4||

udrekavyatirekANAM teShAmanyonyavartinAm |
vartate tadyathAnyUnaM vyatiriktaM cha sarvashaH || 5||

vyatiriktaM tamo yatra tiryagbhAvagataM bhavet |
alpaM tatra rajo j~neyaM sattvaM chAlpataraM tataH || 6||

udriktaM cha rajo yatra madhyasrotogataM bhavet |
alpaM tatra tamo j~neyaM sattvaM chAlpataraM tataH || 7||

udriktaM cha yadA sattvamUrdhvasrotogataM bhavet |
alpaM tatra rajo j~neyaM tamashchAlpataraM tataH || 8||

sattvaM vaikArikaM yonirindriyANAM prakAshikA |
na hi sattvAtparo bhAvaH kashchidanyo vidhIyate || 9||

UrdhvaM gachChanti sattvasthA madhye tiShThanti rAjasAH |
jaghanyaguNasa.nyuktA yAntyadhastAmasA janAH || 10||

tamaH shUdre rajaH kShatre brAhmaNe sattvamuttamam |
ityevaM triShu varNeShu vivartante guNAstrayaH || 11||

dUrAdapi hi dRRishyante sahitAH sa~NghachAriNaH |
tamaH sattvaM rajashchaiva pRRithaktvaM nAnushushruma || 12||

dRRiShTvA chAdityamudyantaM kuchorANAM bhayaM bhavet |
adhvagAH paritapyera.nstRRiShNArtA duHkhabhAginaH || 13||

AdityaH sattvamuddiShTaM kuchorAstu yathA tamaH |
paritApo.adhvagAnAM cha rAjaso guNa uchyate || 14||

prAkAshyaM sattvamAditye santApo rAjaso guNaH |
upaplavastu vij~neyastAmasastasya parvasu || 15||

evaM jyotiHShu sarveShu vivartante guNAstrayaH |
paryAyeNa cha vartante tatra tatra tathA tathA || 16||

sthAvareShu cha bhUteShu tiryagbhAvagataM tamaH |
rAjasAstu vivartante snehabhAvastu sAttvikaH || 17||

ahastridhA tu vij~neyaM tridhA rAtrirvidhIyate |
mAsArdhamAsavarShANi RRitavaH sandhayastathA || 18||

tridhA dAnAni dIyante tridhA yaj~naH pravartate |
tridhA lokAstridhA vedAstridhA vidyAstridhA gatiH || 19||

bhUtaM bhavyaM bhaviShyachcha dharmo.arthaH kAma ityapi |
prANApAnAvudAnashchApyeta eva trayo guNAH || 20||

yatki~nchidiha vai loke sarvameShveva tattriShu |
trayo guNAH pravartante avyaktA nityameva tu || 21||

sattvaM rajastamashchaiva guNasargaH sanAtanaH || 21||

tamo.avyaktaM shivaM nityamajaM yoniH sanAtanaH |
prakRRitirvikAraH pralayaH pradhAnaM prabhavApyayau || 22||

anudriktamanUnaM cha hyakampamachalaM dhruvam |
sadasachchaiva tatsarvamavyaktaM triguNaM smRRitam || 23||

j~neyAni nAmadheyAni narairadhyAtmachintakaiH || 23||

avyaktanAmAni guNA.nshcha tattvato  yo veda sarvANi gatIshcha kevalAH |
vimuktadehaH pravibhAgatattvavi tsa muchyate sarvaguNairnirAmayaH || 24||

\hrule

\medskip
                  40
\medskip

brahmovAcha||

avyaktAtpUrvamutpanno mahAnAtmA mahAmatiH |
AdirguNAnAM sarveShAM prathamaH sarga uchyate || 1||

mahAnAtmA matirviShNurvishvaH shambhushcha vIryavAn |
buddhiH praj~nopalabdhishcha tathA khyAtirdhRRitiH smRRitiH || 2||

paryAyavAchakaiH shabdairmahAnAtmA vibhAvyate |
taM jAnanbrAhmaNo vidvAnna pramohaM nigachChati || 3||

sarvataHpANipAdashcha sarvatokShishiromukhaH |
sarvataHshrutimA.Nlloke sarvaM vyApya sa tiShThati || 4||

mahAprabhArchiH puruShaH sarvasya hRRidi nishritaH |
aNimA laghimA prAptirIshAno jyotiravyayaH || 5||

tatra buddhimatAM lokAH saMnyAsaniratAshcha ye |
dhyAnino nityayogAshcha satyasandhA jitendriyAH || 6||

j~nAnavantashcha ye kechidalubdhA jitamanyavaH |
prasannamanaso dhIrA nirmamA niraha~NkRRitAH || 7||

vimuktAH sarva evaite mahattvamupayAnti vai || 7||

Atmano mahato veda yaH puNyAM gatimuttamAm |
sa dhIraH sarvalokeShu na mohamadhigachChati || 8||

viShNurevAdisargeShu svayambhUrbhavati prabhuH || 8||

evaM hi yo veda guhAshayaM prabhuM  naraH purANaM puruShaM vishvarUpam |
hiraNmayaM buddhimatAM parAM gatiM  sa buddhimAnbuddhimatItya tiShThati || 9||

\hrule

\medskip
                  41
\medskip

brahmovAcha||

ya utpanno mahAnpUrvamaha~NkAraH sa uchyate |
ahamityeva sambhUto dvitIyaH sarga uchyate || 1||

aha~NkArashcha bhUtAdirvaikArika iti smRRitaH |
tejasashchetanA dhAtuH prajAsargaH prajApatiH || 2||

devAnAM prabhavo devo manasashcha trilokakRRit |
ahamityeva tatsarvamabhimantA sa uchyate || 3||

adhyAtmaj~nAnanityAnAM munInAM bhAvitAtmanAm |
svAdhyAyakratusiddhAnAmeSha lokaH sanAtanaH || 4||

aha~NkAreNAharato guNAnimA nbhUtAdirevaM sRRijate sa bhUtakRRit |
vaikArikaH sarvamidaM vicheShTate  svatejasA ra~njayate jagattathA || 5||

\hrule

\medskip
                  42
\medskip

brahmovAcha||

aha~NkArAtprasUtAni mahAbhUtAni pa~ncha vai |
pRRithivI vAyurAkAshamApo jyotishcha pa~nchamam || 1||

teShu bhUtAni muhyante mahAbhUteShu pa~nchasu |
shabdasparshanarUpeShu rasagandhakriyAsu cha || 2||

mahAbhUtavinAshAnte pralaye pratyupasthite |
sarvaprANabhRRitAM dhIrA mahadutpadyate bhayam || 3||

yadyasmAjjAyate bhUtaM tatra tatpravilIyate |
lIyante pratilomAni jAyante chottarottaram || 4||

tataH pralIne sarvasminbhUte sthAvaraja~Ngame |
smRRitimantastadA dhIrA na lIyante kadAchana || 5||

shabdaH sparshastathA rUpaM raso gandhashcha pa~nchamaH |
kriyAkAraNayuktAH syuranityA mohasa~nj~nitAH || 6||

lobhaprajanasa.nyuktA nirvisheShA hyaki~nchanAH |
mA.nsashoNitasa~NghAtA anyonyasyopajIvinaH || 7||

bahirAtmAna ityete dInAH kRRipaNavRRittayaH |
prANApAnAvudAnashcha samAno vyAna eva cha || 8||

antarAtmeti chApyete niyatAH pa~ncha vAyavaH |
vA~NmanobuddhirityebhiH sArdhamaShTAtmakaM jagat || 9||

tvagghrANashrotrachakShUMShi rasanaM vAkcha sa.nyatA |
vishuddhaM cha mano yasya buddhishchAvyabhichAriNI || 10||

aShTau yasyAgnayo hyete na dahante manaH sadA |
sa tadbrahma shubhaM yAti yasmAdbhUyo na vidyate || 11||

ekAdasha cha yAnyAhurindriyANi visheShataH |
aha~NkAraprasUtAni tAni vakShyAmyahaM dvijAH || 12||

shrotraM tvakchakShuShI jihvA nAsikA chaiva pa~nchamI |
pAdau pAyurupasthaM cha hastau vAgdashamI bhavet || 13||

indriyagrAma ityeSha mana ekAdashaM bhavet |
etaM grAmaM jayetpUrvaM tato brahma prakAshate || 14||

buddhIndriyANi pa~nchAhuH pa~ncha karmendriyANi cha |
shrotrAdInyapi pa~nchAhurbuddhiyuktAni tattvataH || 15||

avisheShANi chAnyAni karmayuktAni tAni tu |
ubhayatra mano j~neyaM buddhirdvAdashamI bhavet || 16||

ityuktAnIndriyANImAnyekAdasha mayA kramAt |
manyante kRRitamityeva viditvaitAni paNDitAH || 17||

trINi sthAnAni bhUtAnAM chaturthaM nopapadyate |
sthalamApastathAkAshaM janma chApi chaturvidham || 18||

aNDajodbhijjasa.nsvedajarAyujamathApi cha |
chaturdhA janma ityetadbhUtagrAmasya lakShyate || 19||

acharANyapi bhUtAni khecharANi tathaiva cha |
aNDajAni vijAnIyAtsarvA.nshchaiva sarIsRRipAn || 20||

sa.nsvedAH kRRimayaH proktA jantavashcha tathAvidhAH |
janma dvitIyamityetajjaghanyataramuchyate || 21||

bhittvA tu pRRithivIM yAni jAyante kAlaparyayAt |
udbhijjAnIti tAnyAhurbhUtAni dvijasattamAH || 22||

dvipAdabahupAdAni tiryaggatimatIni cha |
jarAyujAni bhUtAni vitta tAnyapi sattamAH || 23||

dvividhApIha vij~neyA brahmayoniH sanAtanA |
tapaH karma cha yatpuNyamityeSha viduShAM nayaH || 24||

dvividhaM karma vij~neyamijyA dAnaM cha yanmakhe |
jAtasyAdhyayanaM puNyamiti vRRiddhAnushAsanam || 25||

etadyo veda vidhivatsa muktaH syAddvijarShabhAH |
vimuktaH sarvapApebhya iti chaiva nibodhata || 26||

AkAshaM prathamaM bhUtaM shrotramadhyAtmamuchyate |
adhibhUtaM tathA shabdo dishastatrAdhidaivatam || 27||

dvitIyaM mAruto bhUtaM tvagadhyAtmaM cha vishrutam |
spraShTavyamadhibhUtaM cha vidyuttatrAdhidaivatam || 28||

tRRitIyaM jyotirityAhushchakShuradhyAtmamuchyate |
adhibhUtaM tato rUpaM sUryastatrAdhidaivatam || 29||

chaturthamApo vij~neyaM jihvA chAdhyAtmamiShyate |
adhibhUtaM rasashchAtra somastatrAdhidaivatam || 30||

pRRithivI pa~nchamaM bhUtaM ghrANashchAdhyAtmamiShyate |
adhibhUtaM tathA gandho vAyustatrAdhidaivatam || 31||

eSha pa~nchasu bhUteShu chatuShTayavidhiH smRRitaH |
ataH paraM pravakShyAmi sarvaM trividhamindriyam || 32||

pAdAvadhyAtmamityAhurbrAhmaNAstattvadarshinaH |
adhibhUtaM tu gantavyaM viShNustatrAdhidaivatam || 33||

avAggatirapAnashcha pAyuradhyAtmamiShyate |
adhibhUtaM visargashcha mitrastatrAdhidaivatam || 34||

prajanaH sarvabhUtAnAmupastho.adhyAtmamuchyate |
adhibhUtaM tathA shukraM daivataM cha prajApatiH || 35||

hastAvadhyAtmamityAhuradhyAtmaviduSho janAH |
adhibhUtaM tu karmANi shakrastatrAdhidaivatam || 36||

vaishvadevI manaHpUrvA vAgadhyAtmamihochyate |
vaktavyamadhibhUtaM cha vahnistatrAdhidaivatam || 37||

adhyAtmaM mana ityAhuH pa~nchabhUtAnuchArakam |
adhibhUtaM cha mantavyaM chandramAshchAdhidaivatam || 38||

adhyAtmaM buddhirityAhuH ShaDindriyavichAriNI |
adhibhUtaM tu vij~neyaM brahmA tatrAdhidaivatam || 39||

yathAvadadhyAtmavidhireSha vaH kIrtito mayA |
j~nAnamasya hi dharmaj~nAH prAptaM buddhimatAmiha || 40||

indriyANIndriyArthAshcha mahAbhUtAni pa~ncha cha |
sarvANyetAni sandhAya manasA sampradhArayet || 41||

kShINe manasi sarvasminna janmasukhamiShyate |
j~nAnasampannasattvAnAM tatsukhaM viduShAM matam || 42||

ataH paraM pravakShyAmi sUkShmabhAvakarIM shivAm |
nivRRittiM sarvabhUteShu mRRidunA dAruNena vA || 43||

guNAguNamanAsa~Ngamekacharyamanantaram |
etadbrAhmaNato vRRittamAhurekapadaM sukham || 44||

vidvAnkUrma ivA~NgAni kAmAnsaMhRRitya sarvashaH |
virajAH sarvato mukto yo naraH sa sukhI sadA || 45||

kAmAnAtmani sa.nyamya kShINatRRiShNaH samAhitaH |
sarvabhUtasuhRRinmaitro brahmabhUyaM sa gachChati || 46||

indriyANAM nirodhena sarveShAM viShayaiShiNAm |
munerjanapadatyAgAdadhyAtmAgniH samidhyate || 47||

yathAgnirindhanairiddho mahAjyotiH prakAshate |
tathendriyanirodhena mahAnAtmA prakAshate || 48||

yadA pashyati bhUtAni prasannAtmAtmano hRRidi |
svaya.nyonistadA sUkShmAtsUkShmamApnotyanuttamam || 49||

agnI rUpaM payaH sroto vAyuH sparshanameva cha |
mahI pa~NkadharaM ghoramAkAshaM shravaNaM tathA || 50||

rAgashokasamAviShTaM pa~nchasrotaHsamAvRRitam |
pa~nchabhUtasamAyuktaM navadvAraM dvidaivatam || 51||

rajasvalamathAdRRishyaM triguNaM cha tridhAtukam |
sa.nsargAbhirataM mUDhaM sharIramiti dhAraNA || 52||

dushcharaM jIvaloke.asminsattvaM prati samAshritam |
etadeva hi loke.asminkAlachakraM pravartate || 53||

etanmahArNavaM ghoramagAdhaM mohasa~nj~nitam |
visRRijetsa~NkShipechchaiva bodhayetsAmaraM jagat || 54||

kAmakrodhau bhayaM mohamabhidrohamathAnRRitam |
indriyANAM nirodhena sa tA.nstyajati dustyajAn || 55||

yasyaite nirjitA loke triguNAH pa~ncha dhAtavaH |
vyomni tasya paraM sthAnamanantamatha lakShyate || 56||

kAmakUlAmapArAntAM manaHsrotobhayAvahAm |
nadIM durgahradAM tIrNaH kAmakrodhAvubhau jayet || 57||

sa sarvadoShanirmuktastataH pashyati yatparam |
mano manasi sandhAya pashyatyAtmAnamAtmani || 58||

sarvavitsarvabhUteShu vIkShatyAtmAnamAtmani |
ekadhA bahudhA chaiva vikurvANastatastataH || 59||

dhruvaM pashyati rUpANi dIpAddIpashataM yathA |
sa vai viShNushcha mitrashcha varuNo.agniH prajApatiH || 60||

sa hi dhAtA vidhAtA cha sa prabhuH sarvatomukhaH |
hRRidayaM sarvabhUtAnAM mahAnAtmA prakAshate || 61||

taM viprasa~NghAshcha surAsurAshcha  yakShAH pishAchAH pitaro vayA.nsi |
rakShogaNA bhUtagaNAshcha sarve  maharShayashchaiva sadA stuvanti || 62||

\hrule

\medskip
                  43
\medskip

brahmovAcha||

manuShyANAM tu rAjanyaH kShatriyo madhyamo guNaH |
ku~njaro vAhanAnAM cha siMhashchAraNyavAsinAm || 1||

aviH pashUnAM sarveShAmAkhushcha bilavAsinAm |
gavAM govRRiShabhashchaiva strINAM puruSha eva cha || 2||

nyagrodho jambuvRRikShashcha pippalaH shAlmalistathA |
shi.nshapA meShashRRi~Ngashcha tathA kIchakaveNavaH || 3||

ete drumANAM rAjAno loke.asminnAtra sa.nshayaH || 3||

himavAnpAriyAtrashcha sahyo vindhyastrikUTavAn |
shveto nIlashcha bhAsashcha kAShThavA.nshchaiva parvataH || 4||

shubhaskandho mahendrashcha mAlyavAnparvatastathA |
ete parvatarAjAno gaNAnAM marutastathA || 5||

sUryo grahANAmadhipo nakShatrANAM cha chandramAH |
yamaH pitR^INAmadhipaH saritAmatha sAgaraH || 6||

ambhasAM varuNo rAjA sattvAnAM mitra uchyate |
arko.adhipatiruShNAnAM jyotiShAminduruchyate || 7||

agnirbhUtapatirnityaM brAhmaNAnAM bRRihaspatiH |
oShadhInAM patiH somo viShNurbalavatAM varaH || 8||

tvaShTAdhirAjo rUpANAM pashUnAmIshvaraH shivaH |
dakShiNAnAM tathA yaj~no vedAnAmRRiShayastathA || 9||

dishAmudIchI viprANAM somo rAjA pratApavAn |
kuberaH sarvayakShANAM devatAnAM pura.ndaraH || 10||

eSha bhUtAdikaH sargaH prajAnAM cha prajApatiH || 10||

sarveShAmeva bhUtAnAmahaM brahmamayo mahAn |
bhUtaM parataraM matto viShNorvApi na vidyate || 11||

rAjAdhirAjaH sarvAsAM viShNurbrahmamayo mahAn |
IshvaraM taM vijAnImaH sa vibhuH sa prajApatiH || 12||

narakiMnarayakShANAM gandharvoragarakShasAm |
devadAnavanAgAnAM sarveShAmIshvaro hi saH || 13||

bhagadevAnuyAtAnAM sarvAsAM vAmalochanA |
mAheshvarI mahAdevI prochyate pArvatIti yA || 14||

umAM devIM vijAnIta nArINAmuttamAM shubhAm |
ratInAM vasumatyastu strINAmapsarasastathA || 15||

dharmakAmAshcha rAjAno brAhmaNA dharmalakShaNAH |
tasmAdrAjA dvijAtInAM prayateteha rakShaNe || 16||

rAj~nAM hi viShaye yeShAmavasIdanti sAdhavaH |
hInAste svaguNaiH sarvaiH pretyAvA~NmArgagAminaH || 17||

rAj~nAM tu viShaye yeShAM sAdhavaH parirakShitAH |
te.asmi.Nlloke pramodante pretya chAnantyameva cha || 18||

prApnuvanti mahAtmAna iti vitta dvijarShabhAH || 18||

ata UrdhvaM pravakShyAmi niyataM dharmalakShaNam |
ahi.nsAlakShaNo dharmo hi.nsA chAdharmalakShaNA || 19||

prakAshalakShaNA devA manuShyAH karmalakShaNAH |
shabdalakShaNamAkAshaM vAyustu sparshalakShaNaH || 20||

jyotiShAM lakShaNaM rUpamApashcha rasalakShaNAH |
dharaNI sarvabhUtAnAM pRRithivI gandhalakShaNA || 21||

svaravya~njanasa.nskArA bhAratI satyalakShaNA |
manaso lakShaNaM chintA tathoktA buddhiranvayAt || 22||

manasA chintayAno.arthAnbuddhyA chaiva vyavasyati |
buddhirhi vyavasAyena lakShyate nAtra sa.nshayaH || 23||

lakShaNaM mahato dhyAnamavyaktaM sAdhulakShaNam |
pravRRittilakShaNo yogo j~nAnaM saMnyAsalakShaNam || 24||

tasmAjj~nAnaM puraskRRitya saMnyasediha buddhimAn |
saMnyAsI j~nAnasa.nyuktaH prApnoti paramAM gatim || 25||

atIto.adva.ndvamabhyeti tamomRRityujarAtigam || 25||

dharmalakShaNasa.nyuktamuktaM vo vidhivanmayA |
guNAnAM grahaNaM samyagvakShyAmyahamataH param || 26||

pArthivo yastu gandho vai ghrANeneha sa gRRihyate |
ghrANasthashcha tathA vAyurgandhaj~nAne vidhIyate || 27||

apAM dhAturaso nityaM jihvayA sa tu gRRihyate |
jihvAsthashcha tathA somo rasaj~nAne vidhIyate || 28||

jyotiShashcha guNo rUpaM chakShuShA tachcha gRRihyate |
chakShuHsthashcha tathAdityo rUpaj~nAne vidhIyate || 29||

vAyavyastu tathA sparshastvachA praj~nAyate cha saH |
tvaksthashchaiva tathA vAyuH sparshaj~nAne vidhIyate || 30||

AkAshasya guNo ghoShaH shrotreNa sa tu gRRihyate |
shrotrasthAshcha dishaH sarvAH shabdaj~nAne prakIrtitAH || 31||

manasastu guNashchintA praj~nayA sa tu gRRihyate |
hRRidisthachetanAdhAturmanoj~nAne vidhIyate || 32||

buddhiradhyavasAyena dhyAnena cha mahA.nstathA |
nishchitya grahaNaM nityamavyaktaM nAtra sa.nshayaH || 33||

ali~NgagrahaNo nityaH kShetraj~no nirguNAtmakaH |
tasmAdali~NgaH kShetraj~naH kevalaM j~nAnalakShaNaH || 34||

avyaktaM kShetramuddiShTaM guNAnAM prabhavApyayam |
sadA pashyAmyahaM lInaM vijAnAmi shRRiNomi cha || 35||

puruShastadvijAnIte tasmAtkShetraj~na uchyate |
guNavRRittaM tathA kRRitsnaM kShetraj~naH paripashyati || 36||

AdimadhyAvasAnAntaM sRRijyamAnamachetanam |
na guNA vidurAtmAnaM sRRijyamAnaM punaH punaH || 37||

na satyaM veda vai kashchitkShetraj~nastveva vindati |
guNAnAM guNabhUtAnAM yatparaM parato mahat || 38||

tasmAdguNA.nshcha tattvaM cha parityajyeha tattvavit |
kShINadoSho guNAnhitvA kShetraj~naM pravishatyatha || 39||

nirdva.ndvo nirnamaskAro niHsvadhAkAra eva cha |
achalashchAniketashcha kShetraj~naH sa paro vibhuH || 40||

\hrule

\medskip
                  44
\medskip

brahmovAcha||

yadAdimadhyaparyantaM grahaNopAyameva cha |
nAmalakShaNasa.nyuktaM sarvaM vakShyAmi tattvataH || 1||

ahaH pUrvaM tato rAtrirmAsAH shuklAdayaH smRRitAH |
shraviShThAdIni RRikShANi RRitavaH shishirAdayaH || 2||

bhUmirAdistu gandhAnAM rasAnAmApa eva cha |
rUpANAM jyotirAdistu sparshAdirvAyuruchyate || 3||

shabdasyAdistathAkAshameSha bhUtakRRito guNaH || 3||

ataH paraM pravakShyAmi bhUtAnAmAdimuttamam |
Adityo jyotiShAmAdiragnirbhUtAdiriShyate || 4||

sAvitrI sarvavidyAnAM devatAnAM prajApatiH |
o~NkAraH sarvavedAnAM vachasAM prANa eva cha || 5||

yadyasminniyataM loke sarvaM sAvitramuchyate || 5||

gAyatrI ChandasAmAdiH pashUnAmaja uchyate |
gAvashchatuShpadAmAdirmanuShyANAM dvijAtayaH || 6||

shyenaH patatriNAmAdiryaj~nAnAM hutamuttamam |
parisarpiNAM tu sarveShAM jyeShThaH sarpo dvijottamAH || 7||

kRRitamAdiryugAnAM cha sarveShAM nAtra sa.nshayaH |
hiraNyaM sarvaratnAnAmoShadhInAM yavAstathA || 8||

sarveShAM bhakShyabhojyAnAmannaM paramamuchyate |
dravANAM chaiva sarveShAM peyAnAmApa uttamAH || 9||

sthAvarANAM cha bhUtAnAM sarveShAmavisheShataH |
brahmakShetraM sadA puNyaM plakShaH prathamajaH smRRitaH || 10||

ahaM prajApatInAM cha sarveShAM nAtra sa.nshayaH |
mama viShNurachintyAtmA svayambhUriti sa smRRitaH || 11||

parvatAnAM mahAmeruH sarveShAmagrajaH smRRitaH |
dishAM cha pradishAM chordhvA digjAtA prathamaM tathA || 12||

tathA tripathagA ga~NgA nadInAmagrajA smRRitA |
tathA sarodapAnAnAM sarveShAM sAgaro.agrajaH || 13||

devadAnavabhUtAnAM pishAchoragarakShasAm |
narakiMnarayakShANAM sarveShAmIshvaraH prabhuH || 14||

Adirvishvasya jagato viShNurbrahmamayo mahAn |
bhUtaM parataraM tasmAttrailokye neha vidyate || 15||

AshramANAM cha gArhasthyaM sarveShAM nAtra sa.nshayaH |
lokAnAmAdiravyaktaM sarvasyAntastadeva cha || 16||

ahAnyastamayAntAni udayAntA cha sharvarI |
sukhasyAntaH sadA duHkhaM duHkhasyAntaH sadA sukham || 17||

sarve kShayAntA nichayAH patanAntAH samuchChrayAH |
sa.nyogA viprayogAntA maraNAntaM hi jIvitam || 18||

sarvaM kRRitaM vinAshAntaM jAtasya maraNaM dhruvam |
ashAshvataM hi loke.asminsarvaM sthAvaraja~Ngamam || 19||

iShTaM dattaM tapo.adhItaM vratAni niyamAshcha ye |
sarvametadvinAshAntaM j~nAnasyAnto na vidyate || 20||

tasmAjj~nAnena shuddhena prasannAtmA samAhitaH |
nirmamo niraha~NkAro muchyate sarvapApmabhiH || 21||

\hrule

\medskip
                  45
\medskip

brahmovAcha||

buddhisAraM manastambhamindriyagrAmabandhanam |
mahAbhUtAraviShkambhaM nimeShapariveShTanam || 1||

jarAshokasamAviShTaM vyAdhivyasanasa~ncharam |
deshakAlavichArIdaM shramavyAyAmanisvanam || 2||

ahorAtraparikShepaM shItoShNaparimaNDalam |
sukhaduHkhAntasa~NkleshaM kShutpipAsAvakIlanam || 3||

ChAyAtapavilekhaM cha nimeShonmeShavihvalam |
ghoramohajanAkIrNaM vartamAnamachetanam || 4||

mAsArdhamAsagaNitaM viShamaM lokasa~ncharam |
tamonichayapa~NkaM cha rajovegapravartakam || 5||

sattvAla~NkAradIptaM cha guNasa~NghAtamaNDalam |
svaravigrahanAbhIkaM shokasa~NghAtavartanam || 6||

kriyAkAraNasa.nyuktaM rAgavistAramAyatam |
lobhepsAparisa~NkhyAtaM viviktaj~nAnasambhavam || 7||

bhayamohaparIvAraM bhUtasaMmohakArakam |
AnandaprItidhAraM cha kAmakrodhaparigraham || 8||

mahadAdivisheShAntamasaktaprabhavAvyayam |
manojavanamashrAntaM kAlachakraM pravartate || 9||

etaddva.ndvasamAyuktaM kAlachakramachetanam |
visRRijetsa~NkShipechchApi bodhayetsAmaraM jagat || 10||

kAlachakrapravRRittiM cha nivRRittiM chaiva tattvataH |
yastu veda naro nityaM na sa bhUteShu muhyati || 11||

vimuktaH sarvasa~NkleshaiH sarvadva.ndvAtigo muniH |
vimuktaH sarvapApebhyaH prApnoti paramAM gatim || 12||

gRRihastho brahmachArI cha vAnaprastho.atha bhikShukaH |
chatvAra AshramAH proktAH sarve gArhasthyamUlakAH || 13||

yaH kashchidiha loke cha hyAgamaH samprakIrtitaH |
tasyAntagamanaM shreyaH kIrtireShA sanAtanI || 14||

sa.nskAraiH sa.nskRRitaH pUrvaM yathAvachcharitavrataH |
jAtau guNavishiShTAyAM samAvarteta vedavit || 15||

svadAranirato dAntaH shiShTAchAro jitendriyaH |
pa~nchabhishcha mahAyaj~naiH shraddadhAno yajeta ha || 16||

devatAtithishiShTAshI nirato vedakarmasu |
ijyApradAnayuktashcha yathAshakti yathAvidhi || 17||

na pANipAdachapalo na netrachapalo muniH |
na cha vAga~Ngachapala iti shiShTasya gocharaH || 18||

nityayaj~nopavItI syAchChuklavAsAH shuchivrataH |
niyato damadAnAbhyAM sadA shiShTaishcha sa.nvishet || 19||

jitashishnodaro maitraH shiShTAchArasamAhitaH |
vaiNavIM dhArayedyaShTiM sodakaM cha kamaNDalum || 20||

adhItyAdhyApanaM kuryAttathA yajanayAjane |
dAnaM pratigrahaM chaiva ShaDguNAM vRRittimAcharet || 21||

trINi karmANi yAnIha brAhmaNAnAM tu jIvikA |
yAjanAdhyApane chobhe shuddhAchchApi pratigrahaH || 22||

avasheShANi chAnyAni trINi karmANi yAni tu |
dAnamadhyayanaM yaj~no dharmayuktAni tAni tu || 23||

teShvapramAdaM kurvIta triShu karmasu dharmavit |
dAnto maitraH kShamAyuktaH sarvabhUtasamo muniH || 24||

sarvametadyathAshakti vipro nirvartaya~nshuchiH |
evaM yukto jayetsvargaM gRRihasthaH sa.nshitavrataH || 25||

\hrule

\medskip
                  46
\medskip

brahmovAcha||

evametena mArgeNa pUrvoktena yathAvidhi |
adhItavAnyathAshakti tathaiva brahmacharyavAn || 1||

svadharmanirato vidvAnsarvendriyayato muniH |
guroH priyahite yuktaH satyadharmaparaH shuchiH || 2||

guruNA samanuj~nAto bhu~njItAnnamakutsayan |
haviShyabhaikShyabhukchApi sthAnAsanavihAravAn || 3||

dvikAlamagniM juhvAnaH shuchirbhUtvA samAhitaH |
dhArayIta sadA daNDaM bailvaM pAlAshameva vA || 4||

kShaumaM kArpAsikaM vApi mRRigAjinamathApi vA |
sarvaM kAShAyaraktaM syAdvAso vApi dvijasya ha || 5||

mekhalA cha bhavenmau~njI jaTI nityodakastathA |
yaj~nopavItI svAdhyAyI aluptaniyatavrataH || 6||

pUtAbhishcha tathaivAdbhiH sadA daivatatarpaNam |
bhAvena niyataH kurvanbrahmachArI prashasyate || 7||

evaM yukto jayetsvargamUrdhvaretAH samAhitaH |
na sa.nsarati jAtIShu paramaM sthAnamAshritaH || 8||

sa.nskRRitaH sarvasa.nskAraistathaiva brahmacharyavAn |
grAmAnniShkramya chAraNyaM muniH pravrajito vaset || 9||

charmavalkalasa.nvItaH svayaM prAtarupaspRRishet |
araNyagocharo nityaM na grAmaM pravishetpunaH || 10||

archayannatithInkAle dadyAchchApi pratishrayam |
phalapatrAvarairmUlaiH shyAmAkena cha vartayan || 11||

pravRRittamudakaM vAyuM sarvaM vAneyamA tRRiNAt |
prAshnIyAdAnupUrvyeNa yathAdIkShamatandritaH || 12||

AmUlaphalabhikShAbhirarchedatithimAgatam |
yadbhakShaH syAttato dadyAdbhikShAM nityamatandritaH || 13||

devatAtithipUrvaM cha sadA bhu~njIta vAgyataH |
askanditamanAshchaiva laghvAshI devatAshrayaH || 14||

dAnto maitraH kShamAyuktaH keshashmashru cha dhArayan |
juhvansvAdhyAyashIlashcha satyadharmaparAyaNaH || 15||

tyaktadehaH sadA dakSho vananityaH samAhitaH |
evaM yukto jayetsvargaM vAnaprastho jitendriyaH || 16||

gRRihastho brahmachArI cha vAnaprastho.atha vA punaH |
ya ichChenmokShamAsthAtumuttamAM vRRittimAshrayet || 17||

abhayaM sarvabhUtebhyo dattvA naiShkarmyamAcharet |
sarvabhUtahito maitraH sarvendriyayato muniH || 18||

ayAchitamasa~NkL^iptamupapannaM yadRRichChayA |
joShayeta sadA bhojyaM grAsamAgatamaspRRihaH || 19||

yAtrAmAtraM cha bhu~njIta kevalaM prANayAtrikam |
dharmalabdhaM tathAshnIyAnna kAmamanuvartayet || 20||

grAsAdAchChAdanAchchAnyanna gRRihNIyAtkatha~nchana |
yAvadAhArayettAvatpratigRRihNIta nAnyathA || 21||

parebhyo na pratigrAhyaM na cha deyaM kadAchana |
dainyabhAvAchcha bhUtAnAM sa.nvibhajya sadA budhaH || 22||

nAdadIta parasvAni na gRRihNIyAdayAchitam |
na ki~nchidviShayaM bhuktvA spRRihayettasya vai punaH || 23||

mRRidamApastathAshmAnaM patrapuShpaphalAni cha |
asa.nvRRitAni gRRihNIyAtpravRRittAnIha kAryavAn || 24||

na shilpajIvikAM jIveddvirannaM nota kAmayet |
na dveShTA nopadeShTA cha bhaveta nirupaskRRitaH || 25||

shraddhApUtAni bhu~njIta nimittAni vivarjayet || 25||

mudhAvRRittirasaktashcha sarvabhUtairasa.nvidam |
kRRitvA vahniM charedbhaikShyaM vidhUme bhuktavajjane || 26||

vRRitte sharAvasampAte bhaikShyaM lipseta mokShavit |
lAbhe na cha prahRRiShyeta nAlAbhe vimanA bhavet || 27||

mAtrAshI kAlamAkA~NkSha.nshcharedbhaikShyaM samAhitaH |
lAbhaM sAdhAraNaM nechChenna bhu~njItAbhipUjitaH || 28||

abhipUjitalAbhAddhi vijugupseta bhikShukaH || 28||

shuktAnyamlAni tiktAni kaShAyakaTukAni cha |
nAsvAdayIta bhu~njAno rasA.nshcha madhurA.nstathA || 29||

yAtrAmAtraM cha bhu~njIta kevalaM prANayAtrikam || 29||

asa.nrodhena bhUtAnAM vRRittiM lipseta mokShavit |
na chAnyamanubhikSheta bhikShamANaH katha~nchana || 30||

na saMnikAshayeddharmaM vivikte virajAshcharet |
shUnyAgAramaraNyaM vA vRRikShamUlaM nadIM tathA || 31||

pratishrayArthaM seveta pArvatIM vA punarguhAm || 31||

grAmaikarAtriko grIShme varShAsvekatra vA vaset |
adhvA sUryeNa nirdiShTaH kITavachcha charenmahIm || 32||

dayArthaM chaiva bhUtAnAM samIkShya pRRithivIM charet |
sa~nchayA.nshcha na kurvIta snehavAsaM cha varjayet || 33||

pUtena chAmbhasA nityaM kAryaM kurvIta mokShavit |
upaspRRisheduddhRRitAbhiradbhishcha puruShaH sadA || 34||

ahi.nsA brahmacharyaM cha satyamArjavameva cha |
akrodhashchAnasUyA cha damo nityamapaishunam || 35||

aShTAsveteShu yuktaH syAdvrateShu niyatendriyaH |
apApamashaThaM vRRittamajihmaM nityamAcharet || 36||

AshIryuktAni karmANi hi.nsAyuktAni yAni cha |
lokasa~NgrahadharmaM cha naiva kuryAnna kArayet || 37||

sarvabhAvAnatikramya laghumAtraH parivrajet |
samaH sarveShu bhUteShu sthAvareShu chareShu cha || 38||

paraM nodvejayetka~nchinna cha kasyachidudvijet |
vishvAsyaH sarvabhUtAnAmagryo mokShaviduchyate || 39||

anAgataM cha na dhyAyennAtItamanuchintayet |
vartamAnamupekSheta kAlAkA~NkShI samAhitaH || 40||

na chakShuShA na manasA na vAchA dUShayetkvachit |
na pratyakShaM parokShaM vA ki~nchidduShTaM samAcharet || 41||

indriyANyupasaMhRRitya kUrmo.a~NgAnIva sarvashaH |
kShINendriyamanobuddhirnirIkSheta nirindriyaH || 42||

nirdva.ndvo nirnamaskAro niHsvAhAkAra eva cha |
nirmamo niraha~NkAro niryogakShema eva cha || 43||

nirAshIH sarvabhUteShu nirAsa~Ngo nirAshrayaH |
sarvaj~naH sarvato mukto muchyate nAtra sa.nshayaH || 44||

apANipAdapRRiShThaM tamashiraskamanUdaram |
prahINaguNakarmANaM kevalaM vimalaM sthiram || 45||

agandharasamasparshamarUpAshabdameva cha |
atvagasthyatha vAmajjamamA.nsamapi chaiva ha || 46||

nishchintamavyayaM nityaM hRRidisthamapi nityadA |
sarvabhUtasthamAtmAnaM ye pashyanti na te mRRitAH || 47||

na tatra kramate buddhirnendriyANi na devatAH |
vedA yaj~nAshcha lokAshcha na tapo na parAkramaH || 48||

yatra j~nAnavatAM prAptirali~NgagrahaNA smRRitA || 48||

tasmAdali~Ngo dharmaj~no dharmavratamanuvrataH |
gUDhadharmAshrito vidvAnaj~nAtacharitaM charet || 49||

amUDho mUDharUpeNa chareddharmamadUShayan |
yathainamavamanyeranpare satatameva hi || 50||

tathAvRRittashchareddharmaM satAM vartmAvidUShayan |
yo hyevaM vRRittasampannaH sa muniH shreShTha uchyate || 51||

indriyANIndriyArthA.nshcha mahAbhUtAni pa~ncha cha |
manobuddhirathAtmAnamavyaktaM puruShaM tathA || 52||

sarvametatprasa~NkhyAya samyaksantyajya nirmalaH |
tataH svargamavApnoti vimuktaH sarvabandhanaiH || 53||

etadevAntavelAyAM parisa~NkhyAya tattvavit |
dhyAyedekAntamAsthAya muchyate.atha nirAshrayaH || 54||

nirmuktaH sarvasa~Ngebhyo vAyurAkAshago yathA |
kShINakosho nirAta~NkaH prApnoti paramaM padam || 55||

\hrule

\medskip
                  47
\medskip

brahmovAcha||

saMnyAsaM tapa ityAhurvRRiddhA nishchitadarshinaH |
brAhmaNA brahmayonisthA j~nAnaM brahma paraM viduH || 1||

avidUrAtparaM brahma vedavidyAvyapAshrayam |
nirdva.ndvaM nirguNaM nityamachintyaM guhyamuttamam || 2||

j~nAnena tapasA chaiva dhIrAH pashyanti tatpadam |
nirNiktatamasaH pUtA vyutkrAntarajaso.amalAH || 3||

tapasA kShemamadhvAnaM gachChanti paramaiShiNaH |
saMnyAsaniratA nityaM ye brahmaviduSho janAH || 4||

tapaH pradIpa ityAhurAchAro dharmasAdhakaH |
j~nAnaM tveva paraM vidma saMnyAsastapa uttamam || 5||

yastu veda nirAbAdhaM j~nAnaM tattvavinishchayAt |
sarvabhUtasthamAtmAnaM sa sarvagatiriShyate || 6||

yo vidvAnsahavAsaM cha vivAsaM chaiva pashyati |
tathaivaikatvanAnAtve sa duHkhAtparimuchyate || 7||

yo na kAmayate ki~nchinna ki~nchidavamanyate |
ihalokastha evaiSha brahmabhUyAya kalpate || 8||

pradhAnaguNatattvaj~naH sarvabhUtavidhAnavit |
nirmamo niraha~NkAro muchyate nAtra sa.nshayaH || 9||

nirdva.ndvo nirnamaskAro niHsvadhAkAra eva cha |
nirguNaM nityamadva.ndvaM prashamenaiva gachChati || 10||

hitvA guNamayaM sarvaM karma jantuH shubhAshubham |
ubhe satyAnRRite hitvA muchyate nAtra sa.nshayaH || 11||

avyaktabIjaprabhavo buddhiskandhamayo mahAn |
mahAha~NkAraviTapa indriyAntarakoTaraH || 12||

mahAbhUtavishAkhashcha visheShapratishAkhavAn |
sadAparNaH sadApuShpaH shubhAshubhaphalodayaH || 13||

AjIvaH sarvabhUtAnAM brahmavRRikShaH sanAtanaH || 13||

etachChittvA cha bhittvA cha j~nAnena paramAsinA |
hitvA chAmaratAM prApya jahyAdvai mRRityujanmanI || 14||

nirmamo niraha~NkAro muchyate nAtra sa.nshayaH || 14||

dvAvetau pakShiNau nityau sakhAyau chApyachetanau |
etAbhyAM tu paro yasya chetanAvAniti smRRitaH || 15||

achetanaH sattvasa~NghAtayuktaH  sattvAtparaM chetayate.antarAtmA |
sa kShetraj~naH sattvasa~NghAtabuddhi rguNAtigo muchyate mRRityupAshAt || 16||

\hrule

\medskip
                  48
\medskip

brahmovAcha||

kechidbrahmamayaM vRRikShaM kechidbrahmamayaM mahat |
kechitpuruShamavyaktaM kechitparamanAmayam || 1||

manyante sarvamapyetadavyaktaprabhavAvyayam || 1||

uchChvAsamAtramapi chedyo.antakAle samo bhavet |
AtmAnamupasa~Ngamya so.amRRitatvAya kalpate || 2||

nimeShamAtramapi chetsa.nyamyAtmAnamAtmani |
gachChatyAtmaprasAdena viduShAM prAptimavyayAm || 3||

prANAyAmairatha prANAnsa.nyamya sa punaH punaH |
dashadvAdashabhirvApi chaturvi.nshAtparaM tataH || 4||

evaM pUrvaM prasannAtmA labhate yadyadichChati |
avyaktAtsattvamudriktamamRRitatvAya kalpate || 5||

sattvAtparataraM nAnyatprasha.nsantIha tadvidaH |
anumAnAdvijAnImaH puruShaM sattvasa.nshrayam || 6||

na shakyamanyathA gantuM puruShaM tamatho dvijAH || 6||

kShamA dhRRitirahi.nsA cha samatA satyamArjavam |
j~nAnaM tyAgo.atha saMnyAsaH sAttvikaM vRRittamiShyate || 7||

etenaivAnumAnena manyante.atha manIShiNaH |
sattvaM cha puruShashchaikastatra nAsti vichAraNA || 8||

Ahureke cha vidvA.nso ye j~nAne supratiShThitAH |
kShetraj~nasattvayoraikyamityetannopapadyate || 9||

pRRithagbhUtastato nityamityetadavichAritam |
pRRithagbhAvashcha vij~neyaH sahajashchApi tattvataH || 10||

tathaivaikatvanAnAtvamiShyate viduShAM nayaH |
mashakodumbare tvaikyaM pRRithaktvamapi dRRishyate || 11||

matsyo yathAnyaH syAdapsu samprayogastathAnayoH |
sambandhastoyabindUnAM parNe kokanadasya cha || 12||

gururuvAcha||

ityuktavantaM te viprAstadA lokapitAmaham |
punaH sa.nshayamApannAH paprachChurdvijasattamAH || 13||

RRiShaya UchuH||

kiM svideveha dharmANAmanuShTheyatamaM smRRitam |
vyAhatAmiva pashyAmo dharmasya vividhAM gatim || 14||

UrdhvaM dehAdvadantyeke naitadastIti chApare |
kechitsa.nshayitaM sarvaM niHsa.nshayamathApare || 15||

anityaM nityamityeke nAstyastItyapi chApare |
ekarUpaM dvidhetyeke vyAmishramiti chApare || 16||

ekameke pRRithakchAnye bahutvamiti chApare || 16||

manyante brAhmaNA evaM prAj~nAstattvArthadarshinaH |
jaTAjinadharAshchAnye muNDAH kechidasa.nvRRitAH || 17||

asnAnaM kechidichChanti snAnamityapi chApare |
AhAraM kechidichChanti kechichchAnashane ratAH || 18||

karma kechitprasha.nsanti prashAntimapi chApare |
deshakAlAvubhau kechinnaitadastIti chApare || 19||

kechinmokShaM prasha.nsanti kechidbhogAnpRRithagvidhAn || 19||

dhanAni kechidichChanti nirdhanatvaM tathApare |
upAsyasAdhanaM tveke naitadastIti chApare || 20||

ahi.nsAniratAshchAnye kechiddhi.nsAparAyaNAH |
puNyena yashasetyeke naitadastIti chApare || 21||

sadbhAvaniratAshchAnye kechitsa.nshayite sthitAH |
duHkhAdanye sukhAdanye dhyAnamityapare sthitAH || 22||

yaj~namityapare dhIrAH pradAnamiti chApare |
sarvameke prasha.nsanti na sarvamiti chApare || 23||

tapastvanye prasha.nsanti svAdhyAyamapare janAH |
j~nAnaM saMnyAsamityeke svabhAvaM bhUtachintakAH || 24||

evaM vyutthApite dharme bahudhA vipradhAvati |
nishchayaM nAdhigachChAmaH saMmUDhAH surasattama || 25||

idaM shreya idaM shreya ityevaM prasthito janaH |
yo hi yasminrato dharme sa taM pUjayate sadA || 26||

tatra no vihatA praj~nA manashcha bahulIkRRitam |
etadAkhyAtumichChAmaH shreyaH kimiti sattama || 27||

ataH paraM cha yadguhyaM tadbhavAnvaktumarhati |
sattvakShetraj~nayoshchaiva sambandhaH kena hetunA || 28||

evamuktaH sa tairviprairbhagavA.NllokabhAvanaH |
tebhyaH shasha.nsa dharmAtmA yAthAtathyena buddhimAn || 29||

\hrule

\medskip
                  49
\medskip

brahmovAcha||

hanta vaH sampravakShyAmi yanmAM pRRichChatha sattamAH |
samastamiha tachChrutvA samyagevAvadhAryatAm || 1||

ahi.nsA sarvabhUtAnAmetatkRRityatamaM matam |
etatpadamanudvignaM variShThaM dharmalakShaNam || 2||

j~nAnaM niHshreya ityAhurvRRiddhA nishchayadarshinaH |
tasmAjj~nAnena shuddhena muchyate sarvapAtakaiH || 3||

hi.nsAparAshcha ye loke ye cha nAstikavRRittayaH |
lobhamohasamAyuktAste vai nirayagAminaH || 4||

AshIryuktAni karmANi kurvate ye tvatandritAH |
te.asmi.Nlloke pramodante jAyamAnAH punaH punaH || 5||

kurvate ye tu karmANi shraddadhAnA vipashchitaH |
anAshIryogasa.nyuktAste dhIrAH sAdhudarshinaH || 6||

ataH paraM pravakShyAmi sattvakShetraj~nayoryathA |
sa.nyogo viprayogashcha tannibodhata sattamAH || 7||

viShayo viShayitvaM cha sambandho.ayamihochyate |
viShayI puruSho nityaM sattvaM cha viShayaH smRRitaH || 8||

vyAkhyAtaM pUrvakalpena mashakodumbaraM yathA |
bhujyamAnaM na jAnIte nityaM sattvamachetanam || 9||

yastveva tu vijAnIte yo bhu~Nkte yashcha bhujyate || 9||

anityaM dva.ndvasa.nyuktaM sattvamAhurguNAtmakam |
nirdva.ndvo niShkalo nityaH kShetraj~no nirguNAtmakaH || 10||

samaH sa~nj~nAgatastvevaM yadA sarvatra dRRishyate |
upabhu~Nkte sadA sattvamApaH puShkaraparNavat || 11||

sarvairapi guNairvidvAnvyatiShakto na lipyate |
jalabinduryathA lolaH padminIpatrasa.nsthitaH || 12||

evamevApyasa.nsaktaH puruShaH syAnna sa.nshayaH || 12||

dravyamAtramabhUtsattvaM puruShasyeti nishchayaH |
yathA dravyaM cha kartA cha sa.nyogo.apyanayostathA || 13||

yathA pradIpamAdAya kashchittamasi gachChati |
tathA sattvapradIpena gachChanti paramaiShiNaH || 14||

yAvaddravyaguNastAvatpradIpaH samprakAshate |
kShINadravyaguNaM jyotirantardhAnAya gachChati || 15||

vyaktaH sattvaguNastvevaM puruSho.avyakta iShyate |
etadviprA vijAnIta hanta bhUyo bravImi vaH || 16||

sahasreNApi durmedhA na vRRiddhimadhigachChati |
chaturthenApyathA.nshena buddhimAnsukhamedhate || 17||

evaM dharmasya vij~neyaM sa.nsAdhanamupAyataH |
upAyaj~no hi medhAvI sukhamatyantamashnute || 18||

yathAdhvAnamapAtheyaH prapanno mAnavaH kvachit |
kleshena yAti mahatA vinashyatyantarApi vA || 19||

tathA karmasu vij~neyaM phalaM bhavati vA na vA |
puruShasyAtmaniHshreyaH shubhAshubhanidarshanam || 20||

yathA cha dIrghamadhvAnaM padbhyAmeva prapadyate |
adRRiShTapUrvaM sahasA tattvadarshanavarjitaH || 21||

tameva cha yathAdhvAnaM rathenehAshugAminA |
yAyAdashvaprayuktena tathA buddhimatAM gatiH || 22||

uchchaM parvatamAruhya nAnvavekSheta bhUgatam |
rathena rathinaM pashyetklishyamAnamachetanam || 23||

yAvadrathapathastAvadrathena sa tu gachChati |
kShINe rathapathe prAj~no rathamutsRRijya gachChati || 24||

evaM gachChati medhAvI tattvayogavidhAnavit |
samAj~nAya mahAbuddhiruttarAduttarottaram || 25||

yathA mahArNavaM ghoramaplavaH sampragAhate |
bAhubhyAmeva saMmohAdvadhaM charchChatyasa.nshayam || 26||

nAvA chApi yathA prAj~no vibhAgaj~nastaritrayA |
aklAntaH salilaM gAhetkShipraM santarati dhruvam || 27||

tIrNo gachChetparaM pAraM nAvamutsRRijya nirmamaH |
vyAkhyAtaM pUrvakalpena yathA rathipadAtinau || 28||

snehAtsaMmohamApanno nAvi dAsho yathA tathA |
mamatvenAbhibhUtaH sa tatraiva parivartate || 29||

nAvaM na shakyamAruhya sthale viparivartitum |
tathaiva rathamAruhya nApsu charyA vidhIyate || 30||

evaM karma kRRitaM chitraM viShayasthaM pRRithakpRRithak |
yathA karma kRRitaM loke tathA tadupapadyate || 31||

yannaiva gandhino rasyaM na rUpasparshashabdavat |
manyante munayo buddhyA tatpradhAnaM prachakShate || 32||

tatra pradhAnamavyaktamavyaktasya guNo mahAn |
mahataH pradhAnabhUtasya guNo.aha~NkAra eva cha || 33||

aha~NkArapradhAnasya mahAbhUtakRRito guNaH |
pRRithaktvena hi bhUtAnAM viShayA vai guNAH smRRitAH || 34||

bIjadharmaM yathAvyaktaM tathaiva prasavAtmakam |
bIjadharmA mahAnAtmA prasavashcheti naH shrutam || 35||

bIjadharmA tvaha~NkAraH prasavashcha punaH punaH |
bIjaprasavadharmANi mahAbhUtAni pa~ncha vai || 36||

bIjadharmiNa ityAhuH prasavaM cha na kurvate |
visheShAH pa~nchabhUtAnAM teShAM vittaM visheShaNam || 37||

tatraikaguNamAkAshaM dviguNo vAyuruchyate |
triguNaM jyotirityAhurApashchApi chaturguNAH || 38||

pRRithvI pa~nchaguNA j~neyA trasasthAvarasa~NkulA |
sarvabhUtakarI devI shubhAshubhanidarshanA || 39||

shabdaH sparshastathA rUpaM raso gandhashcha pa~nchamaH |
ete pa~ncha guNA bhUmervij~neyA dvijasattamAH || 40||

pArthivashcha sadA gandho gandhashcha bahudhA smRRitaH |
tasya gandhasya vakShyAmi vistareNa bahUnguNAn || 41||

iShTashchAniShTagandhashcha madhuro.amlaH kaTustathA |
nirhArI saMhataH snigdho rUkSho vishada eva cha || 42||

evaM dashavidho j~neyaH pArthivo gandha ityuta || 42||

shabdaH sparshastathA rUpaM rasashchApAM guNAH smRRitAH |
rasaj~nAnaM tu vakShyAmi rasastu bahudhA smRRitaH || 43||

madhuro.amlaH kaTustiktaH kaShAyo lavaNastathA |
evaM ShaDvidhavistAro raso vArimayaH smRRitaH || 44||

shabdaH sparshastathA rUpaM triguNaM jyotiruchyate |
jyotiShashcha guNo rUpaM rUpaM cha bahudhA smRRitam || 45||

shuklaM kRRiShNaM tathA raktaM nIlaM pItAruNaM tathA |
hrasvaM dIrghaM tathA sthUlaM chaturasrANu vRRittakam || 46||

evaM dvAdashavistAraM tejaso rUpamuchyate |
vij~neyaM brAhmaNairnityaM dharmaj~naiH satyavAdibhiH || 47||

shabdasparshau cha vij~neyau dviguNo vAyuruchyate |
vAyoshchApi guNaH sparshaH sparshashcha bahudhA smRRitaH || 48||

uShNaH shItaH sukho duHkhaH snigdho vishada eva cha |
kaThinashchikkaNaH shlakShNaH pichChilo dAruNo mRRiduH || 49||

evaM dvAdashavistAro vAyavyo guNa uchyate |
vidhivadbrahmaNaiH siddhairdharmaj~naistattvadarshibhiH || 50||

tatraikaguNamAkAshaM shabda ityeva cha smRRitaH |
tasya shabdasya vakShyAmi vistareNa bahUnguNAn || 51||

ShaDjarShabhau cha gAndhAro madhyamaH pa~nchamastathA |
ataH paraM tu vij~neyo niShAdo dhaivatastathA || 52||

iShTo.aniShTashcha shabdastu saMhataH pravibhAgavAn |
evaM bahuvidho j~neyaH shabda AkAshasambhavaH || 53||

AkAshamuttamaM bhUtamaha~NkArastataH param |
aha~NkArAtparA buddhirbuddherAtmA tataH paraH || 54||

tasmAttu paramavyaktamavyaktAtpuruShaH paraH |
parAvaraj~no bhUtAnAM yaM prApyAnantyamashnute || 55||

\hrule

\medskip
                  50
\medskip

brahmovAcha||

bhUtAnAmatha pa~nchAnAM yathaiShAmIshvaraM manaH |
niyame cha visarge cha bhUtAtmA mana eva cha || 1||

adhiShThAtA mano nityaM bhUtAnAM mahatAM tathA |
buddhiraishvaryamAchaShTe kShetraj~naH sarva uchyate || 2||

indriyANi mano yu~Nkte sadashvAniva sArathiH |
indriyANi mano buddhiM kShetraj~no yu~njate sadA || 3||

mahAbhUtasamAyuktaM buddhisa.nyamanaM ratham |
tamAruhya sa bhUtAtmA samantAtparidhAvati || 4||

indriyagrAmasa.nyukto manaHsArathireva cha |
buddhisa.nyamano nityaM mahAnbrahmamayo rathaH || 5||

evaM yo vetti vidvAnvai sadA brahmamayaM ratham |
sa dhIraH sarvalokeShu na mohamadhigachChati || 6||

avyaktAdi visheShAntaM trasasthAvarasa~Nkulam |
chandrasUryaprabhAlokaM grahanakShatramaNDitam || 7||

nadIparvatajAlaishcha sarvataH paribhUShitam |
vividhAbhistathAdbhishcha satataM samala~NkRRitam || 8||

AjIvaH sarvabhUtAnAM sarvaprANabhRRitAM gatiH |
etadbrahmavanaM nityaM yasmi.nshcharati kShetravit || 9||

loke.asminyAni bhUtAni sthAvarANi charANi cha |
tAnyevAgre pralIyante pashchAdbhUtakRRitA guNAH || 10||

guNebhyaH pa~nchabhUtAni eSha bhUtasamuchChrayaH || 10||

devA manuShyA gandharvAH pishAchAsurarAkShasAH |
sarve svabhAvataH sRRiShTA na kriyAbhyo na kAraNAt || 11||

ete vishvakRRito viprA jAyante ha punaH punaH |
tebhyaH prasUtAsteShveva mahAbhUteShu pa~nchasu || 12||

pralIyante yathAkAlamUrmayaH sAgare yathA || 12||

vishvasRRigbhyastu bhUtebhyo mahAbhUtAni gachChati |
bhUtebhyashchApi pa~nchabhyo mukto gachChetprajApatim || 13||

prajApatiridaM sarvaM tapasaivAsRRijatprabhuH |
tathaiva vedAnRRiShayastapasA pratipedire || 14||

tapasashchAnupUrvyeNa phalamUlAshinastathA |
trailokyaM tapasA siddhAH pashyantIha samAhitAH || 15||

oShadhAnyagadAdInI nAnAvidyAshcha sarvashaH |
tapasaiva prasidhyanti tapomUlaM hi sAdhanam || 16||

yaddurApaM durAmnAyaM durAdharShaM duranvayam |
tatsarvaM tapasA sAdhyaM tapo hi duratikramam || 17||

surApo brahmahA steyI bhrUNahA gurutalpagaH |
tapasaiva sutaptena muchyante kilbiShAttataH || 18||

manuShyAH pitaro devAH pashavo mRRigapakShiNaH |
yAni chAnyAni bhUtAni trasAni sthAvarANi cha || 19||

tapaHparAyaNA nityaM sidhyante tapasA sadA |
tathaiva tapasA devA mahAbhAgA divaM gatAH || 20||

AshIryuktAni karmANi kurvate ye tvatandritAH |
aha~NkArasamAyuktAste sakAshe prajApateH || 21||

dhyAnayogena shuddhena nirmamA niraha~NkRRitAH |
prApnuvanti mahAtmAno mahAntaM lokamuttamam || 22||

dhyAnayogAdupAgamya prasannamatayaH sadA |
sukhopachayamavyaktaM pravishantyAtmavattayA || 23||

dhyAnayogAdupAgamya nirmamA niraha~NkRRitAH |
avyaktaM pravishantIha mahAntaM lokamuttamam || 24||

avyaktAdeva sambhUtaH samayaj~no gataH punaH |
tamorajobhyAM nirmuktaH sattvamAsthAya kevalam || 25||

vimuktaH sarvapApebhyaH sarvaM tyajati niShkalaH |
kShetraj~na iti taM vidyAdyastaM veda sa vedavit || 26||

chittaM chittAdupAgamya munirAsIta sa.nyataH |
yachchittastanmanA bhUtvA guhyametatsanAtanam || 27||

avyaktAdi visheShAntamavidyAlakShaNaM smRRitam |
nibodhata yathA hIdaM guNairlakShaNamityuta || 28||

dvyakSharastu bhavenmRRityustryakSharaM brahma shAshvatam |
mameti cha bhavenmRRityurna mameti cha shAshvatam || 29||

karma kechitprasha.nsanti mandabuddhitarA narAH |
ye tu buddhA mahAtmAno na prasha.nsanti karma te || 30||

karmaNA jAyate janturmUrtimAnShoDashAtmakaH |
puruShaM sRRijate.avidyA agrAhyamamRRitAshinam || 31||

tasmAtkarmasu niHsnehA ye kechitpAradarshinaH |
vidyAmayo.ayaM puruSho na tu karmamayaH smRRitaH || 32||

apUrvamamRRitaM nityaM ya enamavichAriNam |
ya enaM vindate.a.atmAnamagrAhyamamRRitAshinam || 33||

agrAhyo.amRRito bhavati ya ebhiH kAraNairdhruvaH || 33||

apohya sarvasa~NkalpAnsa.nyamyAtmAnamAtmani |
sa tadbrahma shubhaM vetti yasmAdbhUyo na vidyate || 34||

prasAdenaiva sattvasya prasAdaM samavApnuyAt |
lakShaNaM hi prasAdasya yathA syAtsvapnadarshanam || 35||

gatireShA tu muktAnAM ye j~nAnapariniShThitAH |
pravRRittayashcha yAH sarvAH pashyanti pariNAmajAH || 36||

eShA gatirasaktAnAmeSha dharmaH sanAtanaH |
eShA j~nAnavatAM prAptiretadvRRittamaninditam || 37||

samena sarvabhUteShu niHspRRiheNa nirAshiShA |
shakyA gatiriyaM gantuM sarvatra samadarshinA || 38||

etadvaH sarvamAkhyAtaM mayA viprarShisattamAH |
evamAcharata kShipraM tataH siddhimavApsyatha || 39||

gururuvAcha||

ityuktAste tu munayo brahmaNA guruNA tathA |
kRRitavanto mahAtmAnastato lokAnavApnuvan || 40||

tvamapyetanmahAbhAga yathoktaM brahmaNo vachaH |
samyagAchara shuddhAtma.nstataH siddhimavApsyasi || 41||

vAsudeva uvAcha||

ityuktaH sa tadA shiShyo guruNA dharmamuttamam |
chakAra sarvaM kaunteya tato mokShamavAptavAn || 42||

kRRitakRRityashcha sa tadA shiShyaH kurukulodvaha |
tatpadaM samanuprApto yatra gatvA na shochati || 43||

arjuna uvAcha||

ko nvasau brAhmaNaH kRRiShNa kashcha shiShyo janArdana |
shrotavyaM chenmayaitadvai tattvamAchakShva me vibho || 44||

vAsudeva uvAcha||

ahaM gururmahAbAho manaH shiShyaM cha viddhi me |
tvatprItyA guhyametachcha kathitaM me dhana~njaya || 45||

mayi chedasti te prItirnityaM kurukulodvaha |
adhyAtmametachChrutvA tvaM samyagAchara suvrata || 46||

tatastvaM samyagAchIrNe dharme.asminkurunandana |
sarvapApavishuddhAtmA mokShaM prApsyasi kevalam || 47||

pUrvamapyetadevoktaM yuddhakAla upasthite |
mayA tava mahAbAho tasmAdatra manaH kuru || 48||

mayA tu bharatashreShTha chiradRRiShTaH pitA vibho |
tamahaM draShTumichChAmi saMmate tava phalguna || 49||

vaishampAyana uvAcha||

ityuktavachanaM kRRiShNaM pratyuvAcha dhana~njayaH |
gachChAvo nagaraM kRRiShNa gajasAhvayamadya vai || 50||

sametya tatra rAjAnaM dharmAtmAnaM yudhiShThiram |
samanuj~nApya durdharShaM svAM purIM yAtumarhasi || 51||

\hrule

\medskip
              kRRiShNadvArakAprasthAnAm.h
                  51
\medskip

vaishampAyana uvAcha||

tato.abhyachodayatkRRiShNo yujyatAmiti dArukam |
muhUrtAdiva chAchaShTa yuktamityeva dArukaH || 1||

tathaiva chAnuyAtrANi chodayAmAsa pANDavaH |
sajjayadhvaM prayAsyAmo nagaraM gajasAhvayam || 2||

ityuktAH sainikAste tu sajjIbhUtA vishAM pate |
AchakhyuH sajjamityeva pArthAyAmitatejase || 3||

tatastau rathamAsthAya prayAtau kRRiShNapANDavau |
vikurvANau kathAshchitrAH prIyamANau vishAM pate || 4||

rathasthaM tu mahAtejA vAsudevaM dhana~njayaH |
punarevAbravIdvAkyamidaM bharatasattama || 5||

tvatprasAdAjjayaH prApto rAj~nA vRRiShNikulodvaha |
nihatAH shatravashchApi prAptaM rAjyamakaNTakam || 6||

nAthavantashcha bhavatA pANDavA madhusUdana |
bhavantaM plavamAsAdya tIrNAH sma kurusAgaram || 7||

vishvakarmannamaste.astu vishvAtmanvishvasambhava |
yathAhaM tvA vijAnAmi yathA chAhaM bhavanmanAH || 8||

tvattejaHsambhavo nityaM hutAsho madhusUdana |
ratiH krIDAmayI tubhyaM mAyA te rodasI vibho || 9||

tvayi sarvamidaM vishvaM yadidaM sthANuja~Ngamam |
tvaM hi sarvaM vikuruShe bhUtagrAmaM sanAtanam || 10||

pRRithivIM chAntarikShaM cha tathA sthAvaraja~Ngamam |
hasitaM te.amalA jyotsnA RRitavashchendriyAnvayAH || 11||

prANo vAyuH satatagaH krodho mRRityuH sanAtanaH |
prasAde chApi padmA shrIrnityaM tvayi mahAmate || 12||

ratistuShTirdhRRitiH kShAntistvayi chedaM charAcharam |
tvameveha yugAnteShu nidhanaM prochyase.anagha || 13||

sudIrgheNApi kAlena na te shakyA guNA mayA |
AtmA cha paramo vaktuM namaste nalinekShaNa || 14||

vidito me.asi durdharSha nAradAddevalAttathA |
kRRiShNadvaipAyanAchchaiva tathA kurupitAmahAt || 15||

tvayi sarvaM samAsaktaM tvamevaiko janeshvaraH |
yachchAnugrahasa.nyuktametaduktaM tvayAnagha || 16||

etatsarvamahaM samyagAchariShye janArdana |
idaM chAdbhutamatyarthaM kRRitamasmatpriyepsayA || 17||

yatpApo nihataH sa~Nkhye kauravyo dhRRitarAShTrajaH |
tvayA dagdhaM hi tatsainyaM mayA vijitamAhave || 18||

bhavatA tatkRRitaM karma yenAvApto jayo mayA |
duryodhanasya sa~NgrAme tava buddhiparAkramaiH || 19||

karNasya cha vadhopAyo yathAvatsampradarshitaH |
saindhavasya cha pApasya bhUrishravasa eva cha || 20||

ahaM cha prIyamANena tvayA devakinandana |
yaduktastatkariShyAmi na hi me.atra vichAraNA || 21||

rAjAnaM cha samAsAdya dharmAtmAnaM yudhiShThiram |
chodayiShyAmi dharmaj~na gamanArthaM tavAnagha || 22||

ruchitaM hi mamaitatte dvArakAgamanaM prabho |
achirAchchaiva dRRiShTA tvaM mAtulaM madhusUdana || 23||

baladevaM cha durdharShaM tathAnyAnvRRiShNipu~NgavAn || 23||

evaM sambhAShamANau tau prAptau vAraNasAhvayam |
tathA vivishatushchobhau samprahRRiShTanarAkulam || 24||

tau gatvA dhRRitarAShTrasya gRRihaM shakragRRihopamam |
dadRRishAte mahArAja dhRRitarAShTraM janeshvaram || 25||

viduraM cha mahAbuddhiM rAjAnaM cha yudhiShThiram |
bhImasenaM cha durdharShaM mAdrIputrau cha pANDavau || 26||

dhRRitarAShTramupAsInaM yuyutsuM chAparAjitam || 26||

gAndhArIM cha mahAprAj~nAM pRRithAM kRRiShNAM cha bhAminIm |
subhadrAdyAshcha tAH sarvA bharatAnAM striyastathA || 27||

dadRRishAte sthitAH sarvA gAndhArIM parivArya vai || 27||

tataH sametya rAjAnaM dhRRitarAShTramari.ndamau |
nivedya nAmadheye sve tasya pAdAvagRRihNatAm || 28||

gAndhAryAshcha pRRithAyAshcha dharmarAj~nastathaiva cha |
bhImasya cha mahAtmAnau tathA pAdAvagRRihNatAm || 29||

kShattAraM chApi sampUjya pRRiShTvA kushalamavyayam |
taiH sArdhaM nRRipatiM vRRiddhaM tatastaM paryupAsatAm || 30||

tato nishi mahArAja dhRRitarAShTraH kurUdvahAn |
janArdanaM cha medhAvI vyasarjayata vai gRRihAn || 31||

te.anuj~nAtA nRRipatinA yayuH svaM svaM niveshanam |
dhana~njayagRRihAneva yayau kRRiShNastu vIryavAn || 32||

tatrArchito yathAnyAyaM sarvakAmairupasthitaH |
kRRiShNaH suShvApa medhAvI dhana~njayasahAyavAn || 33||

prabhAtAyAM tu sharvaryAM kRRitapUrvAhNikakriyau |
dharmarAjasya bhavanaM jagmatuH paramArchitau || 34||

yatrAste sa sahAmAtyo dharmarAjo mahAmanAH || 34||

tatastau tatpravishyAtha dadRRishAte mahAbalau |
dharmarAjAnamAsInaM devarAjamivAshvinau || 35||

tau samAsAdya rAjAnaM vArShNeyakurupu~Ngavau |
niShIdaturanuj~nAtau prIyamANena tena vai || 36||

tataH sa rAjA medhAvI vivakShU prekShya tAvubhau |
provAcha vadatAM shreShTho vachanaM rAjasattamaH || 37||

vivakShU hi yuvAM manye vIrau yadukurUdvahau |
brUta kartAsmi sarvaM vAM na chirAnmA vichAryatAm || 38||

ityukte phalgunastatra dharmarAjAnamabravIt |
vinItavadupAgamya vAkyaM vAkyavishAradaH || 39||

ayaM chiroShito rAjanvAsudevaH pratApavAn |
bhavantaM samanuj~nApya pitaraM draShTumichChati || 40||

sa gachChedabhyanuj~nAto bhavatA yadi manyase |
AnartanagarIM vIrastadanuj~nAtumarhasi || 41||

yudhiShThira uvAcha||

puNDarIkAkSha bhadraM te gachCha tvaM madhusUdana |
purIM dvAravatImadya draShTuM shUrasutaM prabhum || 42||

rochate me mahAbAho gamanaM tava keshava |
mAtulashchiradRRiShTo me tvayA devI cha devakI || 43||

mAtulaM vasudevaM tvaM baladevaM cha mAdhava |
pUjayethA mahAprAj~na madvAkyena yathArhataH || 44||

smarethAshchApi mAM nityaM bhImaM cha balinAM varam |
phalgunaM nakulaM chaiva sahadevaM cha mAdhava || 45||

AnartAnavalokya tvaM pitaraM cha mahAbhuja |
vRRiShNI.nshcha punarAgachCherhayamedhe mamAnagha || 46||

sa gachCha ratnAnyAdAya vividhAni vasUni cha |
yachchApyanyanmanoj~naM te tadapyAdatsva sAtvata || 47||

iyaM hi vasudhA sarvA prasAdAttava mAdhava |
asmAnupagatA vIra nihatAshchApi shatravaH || 48||

evaM bruvati kauravye dharmarAje yudhiShThire |
vAsudevo varaH pu.nsAmidaM vachanamabravIt || 49||

tavaiva ratnAni dhanaM cha kevala mdharA cha kRRitsnA tu mahAbhujAdya vai |
yadasti chAnyaddraviNaM gRRiheShu me  tvameva tasyeshvara nityamIshvaraH || 50||

tathetyathoktaH pratipUjitastadA  gadAgrajo dharmasutena vIryavAn |
pitRRiShvasAmabhyavadadyathAvidhi  sampUjitashchApyagamatpradakShiNam || 51||

tayA sa samyakpratinanditastadA  tathaiva sarvairvidurAdibhistataH |
viniryayau nAgapurAdgadAgrajo  rathena divyena chaturyujA hariH || 52||

rathaM subhadrAmadhiropya bhAminIM  yudhiShThirasyAnumate janArdanaH |
pitRRiShvasAyAshcha tathA mahAbhujo  viniryayau paurajanAbhisa.nvRRitaH || 53||

tamanvagAdvAnaravaryaketanaH  sasAtyakirmAdravatIsutAvapi |
agAdhabuddhirvidurashcha mAdhavaM  svayaM cha bhImo gajarAjavikramaH || 54||

nivartayitvA kururAShTravardhanAM stataH sa sarvAnviduraM cha vIryavAn |
janArdano dArukamAha satvaraH  prachodayAshvAniti sAtyakistadA || 55||

tato yayau shatrugaNapramardanaH  shinipravIrAnugato janArdanaH |
yathA nihatyArigaNA~nshatakratu rdivaM tathAnartapurIM pratApavAn || 56||

\hrule

\medskip
              utta~NkopAkhyAnam.h
                  52
\medskip

vaishampAyana uvAcha||

tathA prayAntaM vArShNeyaM dvArakAM bharatarShabhAH |
pariShvajya nyavartanta sAnuyAtrAH parantapAH || 1||

punaH punashcha vArShNeyaM paryaShvajata phalgunaH |
A chakShurviShayAchchainaM dadarsha cha punaH punaH || 2||

kRRichChreNaiva cha tAM pArtho govinde viniveshitAm |
sa~njahAra tadA dRRiShTiM kRRiShNashchApyaparAjitaH || 3||

tasya prayANe yAnyAsannimittAni mahAtmanaH |
bahUnyadbhutarUpANi tAni me gadataH shRRiNu || 4||

vAyurvegena mahatA rathasya purato vavau |
kurvanniHsharkaraM mArgaM virajaskamakaNTakam || 5||

vavarSha vAsavashchApi toyaM shuchi sugandhi cha |
divyAni chaiva puShpANi purataH shAr~NgadhanvanaH || 6||

sa prayAto mahAbAhuH sameShu marudhanvasu |
dadarshAtha munishreShThamutta~Nkamamitaujasam || 7||

sa taM sampUjya tejasvI muniM pRRithulalochanaH |
pUjitastena cha tadA paryapRRichChadanAmayam || 8||

sa pRRiShTaH kushalaM tena sampUjya madhusUdanam |
utta~Nko brAhmaNashreShThastataH paprachCha mAdhavam || 9||

kachchichChaure tvayA gatvA kurupANDavasadma tat |
kRRitaM saubhrAtramachalaM tanme vyAkhyAtumarhasi || 10||

abhisandhAya tAnvIrAnupAvRRitto.asi keshava |
sambandhinaH sudayitAnsatataM vRRiShNipu~Ngava || 11||

kachchitpANDusutAH pa~ncha dhRRitarAShTrasya chAtmajAH |
lokeShu vihariShyanti tvayA saha parantapa || 12||

svarAShTreShu cha rAjAnaH kachchitprApsyanti vai sukham |
kauraveShu prashAnteShu tvayA nAthena mAdhava || 13||

yA me sambhAvanA tAta tvayi nityamavartata |
api sA saphalA kRRiShNa kRRitA te bharatAnprati || 14||

vAsudeva uvAcha||

kRRito yatno mayA brahmansaubhrAtre kauravAnprati |
na chAshakyanta sandhAtuM te.adharmaruchayo mayA || 15||

tataste nidhanaM prAptAH sarve sasutabAndhavAH |
na diShTamabhyatikrAntuM shakyaM buddhyA balena vA || 16||

maharShe viditaM nUnaM sarvametattavAnagha || 16||

te.atyakrAmanmatiM mahyaM bhIShmasya vidurasya cha |
tato yamakShayaM jagmuH samAsAdyetaretaram || 17||

pa~ncha vai pANDavAH shiShTA hatamitrA hatAtmajAH |
dhArtarAShTrAshcha nihatAH sarve sasutabAndhavAH || 18||

ityuktavachane kRRiShNe bhRRishaM krodhasamanvitaH |
utta~NkaH pratyuvAchainaM roShAdutphAlya lochane || 19||

yasmAchChaktena te kRRiShNa na trAtAH kurupANDavAH |
sambandhinaH priyAstasmAchChapsye.ahaM tvAmasa.nshayam || 20||

na cha te prasabhaM yasmAtte nigRRihya nivartitAH |
tasmAnmanyuparItastvAM shapsyAmi madhusUdana || 21||

tvayA hi shaktena satA mithyAchAreNa mAdhava |
upachIrNAH kurushreShThA yastvetAnsamupekShathAH || 22||

vAsudeva uvAcha||

shRRiNu me vistareNedaM yadvakShye bhRRigunandana |
gRRihANAnunayaM chApi tapasvI hyasi bhArgava || 23||

shrutvA tvametadadhyAtmaM mu~nchethAH shApamadya vai |
na cha mAM tapasAlpena shakto.abhibhavituM pumAn || 24||

na cha te tapaso nAshamichChAmi japatAM vara |
tapaste sumahaddIptaM guravashchApi toShitAH || 25||

kaumAraM brahmacharyaM te jAnAmi dvijasattama |
duHkhArjitasya tapasastasmAnnechChAmi te vyayam || 26||

\hrule

\medskip
                  53
\medskip

utta~Nka uvAcha||

brUhi keshava tattvena tvamadhyAtmamaninditam |
shrutvA shreyo.abhidhAsyAmi shApaM vA te janArdana || 1||

vAsudeva uvAcha||

tamo rajashcha sattvaM cha viddhi bhAvAnmadAshrayAn |
tathA rudrAnvasU.nshchApi viddhi matprabhavAndvija || 2||

mayi sarvANi bhUtAni sarvabhUteShu chApyaham |
sthita ityabhijAnIhi mA te.abhUdatra sa.nshayaH || 3||

tathA daityagaNAnsarvAnyakSharAkShasapannagAn |
gandharvApsarasashchaiva viddhi matprabhavAndvija || 4||

sadasachchaiva yatprAhuravyaktaM vyaktameva cha |
akSharaM cha kSharaM chaiva sarvametanmadAtmakam || 5||

ye chAshrameShu vai dharmAshchaturShu vihitA mune |
daivAni chaiva karmANi viddhi sarvaM madAtmakam || 6||

asachcha sadasachchaiva yadvishvaM sadasataH param |
tataH paraM nAsti chaiva devadevAtsanAtanAt || 7||

o~NkAraprabhavAnvedAnviddhi mAM tvaM bhRRigUdvaha |
yUpaM somaM tathaiveha tridashApyAyanaM makhe || 8||

hotAramapi havyaM cha viddhi mAM bhRRigunandana |
adhvaryuH kalpakashchApi haviH paramasa.nskRRitam || 9||

udgAtA chApi mAM stauti gItaghoShairmahAdhvare |
prAyashchitteShu mAM brahma~nshAntima~NgalavAchakAH || 10||

stuvanti vishvakarmANaM satataM dvijasattamAH || 10||

viddhi mahyaM sutaM dharmamagrajaM dvijasattama |
mAnasaM dayitaM vipra sarvabhUtadayAtmakam || 11||

tatrAhaM vartamAnaishcha nivRRittaishchaiva mAnavaiH |
bahvIH sa.nsaramANo vai yonIrhi dvijasattama || 12||

dharmasa.nrakShaNArthAya dharmasa.nsthApanAya cha |
taistairveShaishcha rUpaishcha triShu lokeShu bhArgava || 13||

ahaM viShNurahaM brahmA shakro.atha prabhavApyayaH |
bhUtagrAmasya sarvasya sraShTA saMhAra eva cha || 14||

adharme vartamAnAnAM sarveShAmahamapyuta |
dharmasya setuM badhnAmi chalite chalite yuge || 15||

tAstA yonIH pravishyAhaM prajAnAM hitakAmyayA || 15||

yadA tvahaM devayonau vartAmi bhRRigunandana |
tadAhaM devavatsarvamAcharAmi na sa.nshayaH || 16||

yadA gandharvayonau tu vartAmi bhRRigunandana |
tadA gandharvavachcheShTAH sarvAshcheShTAmi bhArgava || 17||

nAgayonau yadA chaiva tadA vartAmi nAgavat |
yakSharAkShasayonIshcha yathAvadvicharAmyaham || 18||

mAnuShye vartamAne tu kRRipaNaM yAchitA mayA |
na cha te jAtasaMmohA vacho gRRihNanti me hitam || 19||

bhayaM cha mahaduddishya trAsitAH kuravo mayA |
kruddheva bhUtvA cha punaryathAvadanudarshitAH || 20||

te.adharmeNeha sa.nyuktAH parItAH kAladharmaNA |
dharmeNa nihatA yuddhe gatAH svargaM na sa.nshayaH || 21||

lokeShu pANDavAshchaiva gatAH khyAtiM dvijottama |
etatte sarvamAkhyAtaM yanmAM tvaM paripRRichChasi || 22||

\hrule

\medskip
                  54
\medskip

utta~Nka uvAcha||

abhijAnAmi jagataH kartAraM tvAM janArdana |
nUnaM bhavatprasAdo.ayamiti me nAsti sa.nshayaH || 1||

chittaM cha suprasannaM me tvadbhAvagatamachyuta |
vinivRRittashcha me kopa iti viddhi parantapa || 2||

yadi tvanugrahaM ka~nchittvatto.arho.ahaM janArdana |
draShTumichChAmi te rUpamaishvaraM tannidarshaya || 3||

vaishampAyana uvAcha||

tataH sa tasmai prItAtmA darshayAmAsa tadvapuH |
shAshvataM vaiShNavaM dhImAndadRRishe yaddhana~njayaH || 4||

sa dadarsha mahAtmAnaM vishvarUpaM mahAbhujam |
vismayaM cha yayau viprastaddRRiShTvA rUpamaishvaram || 5||

utta~Nka uvAcha||

vishvakarmannamaste.astu yasya te rUpamIdRRisham |
padbhyAM te pRRithivI vyAptA shirasA chAvRRitaM nabhaH || 6||

dyAvApRRithivyoryanmadhyaM jaThareNa tadAvRRitam |
bhujAbhyAmAvRRitAshchAshAstvamidaM sarvamachyuta || 7||

saMharasva punardeva rUpamakShayyamuttamam |
punastvAM svena rUpeNa draShTumichChAmi shAshvatam || 8||

vaishampAyana uvAcha||

tamuvAcha prasannAtmA govindo janamejaya |
varaM vRRiNIShveti tadA tamutta~Nko.abravIdidam || 9||

paryApta eSha evAdya varastvatto mahAdyute |
yatte rUpamidaM kRRiShNa pashyAmi prabhavApyayam || 10||

tamabravItpunaH kRRiShNo mA tvamatra vichAraya |
avashyametatkartavyamamoghaM darshanaM mama || 11||

utta~Nka uvAcha||

avashyakaraNIyaM vai yadyetanmanyase vibho |
toyamichChAmi yatreShTaM maruShvetaddhi durlabham || 12||

vaishampAyana uvAcha||

tataH saMhRRitya tattejaH provAchotta~NkamIshvaraH |
eShTavye sati chintyo.ahamityuktvA dvArakAM yayau || 13||

tataH kadAchidbhagavAnutta~NkastoyakA~NkShayA |
tRRiShitaH parichakrAma marau sasmAra chAchyutam || 14||

tato digvAsasaM dhImAnmAta~NgaM malapa~Nkinam |
apashyata marau tasmi~nshvayUthaparivAritam || 15||

bhIShaNaM baddhanistri.nshaM bANakArmukadhAriNam |
tasyAdhaH srotaso.apashyadvAri bhUri dvijottamaH || 16||

smaranneva cha taM prAha mAta~NgaH prahasanniva |
ehyutta~Nka pratIchChasva matto vAri bhRRigUdvaha || 17||

kRRipA hi me sumahatI tvAM dRRiShTvA tRRiTsamAhatam || 17||

ityuktastena sa munistattoyaM nAbhyanandata |
chikShepa cha sa taM dhImAnvAgbhirugrAbhirachyutam || 18||

punaH punashcha mAta~NgaH pibasveti tamabravIt |
na chApibatsa sakrodhaH kShubhitenAntarAtmanA || 19||

sa tathA nishchayAttena pratyAkhyAto mahAtmanA |
shvabhiH saha mahArAja tatraivAntaradhIyata || 20||

utta~NkastaM tathA dRRiShTvA tato vrIDitamAnasaH |
mene pralabdhamAtmAnaM kRRiShNenAmitraghAtinA || 21||

atha tenaiva mArgeNa sha~NkhachakragadAdharaH |
AjagAma mahAbAhurutta~NkashchainamabravIt || 22||

na yuktaM tAdRRishaM dAtuM tvayA puruShasattama |
salilaM vipramukhyebhyo mAta~NgasrotasA vibho || 23||

ityuktavachanaM dhImAnmahAbuddhirjanArdanaH |
utta~NkaM shlakShNayA vAchA sAntvayannidamabravIt || 24||

yAdRRisheneha rUpeNa yogyaM dAtuM vRRitena vai |
tAdRRishaM khalu me dattaM tvaM tu tannAvabudhyase || 25||

mayA tvadarthamukto hi vajrapANiH pura.ndaraH |
utta~NkAyAmRRitaM dehi toyarUpamiti prabhuH || 26||

sa mAmuvAcha devendro na martyo.amartyatAM vrajet |
anyamasmai varaM dehItyasakRRidbhRRigunandana || 27||

amRRitaM deyamityeva mayoktaH sa shachIpatiH |
sa mAM prasAdya devendraH punarevedamabravIt || 28||

yadi deyamavashyaM vai mAta~Ngo.ahaM mahAdyute |
bhUtvAmRRitaM pradAsyAmi bhArgavAya mahAtmane || 29||

yadyevaM pratigRRihNAti bhArgavo.amRRitamadya vai |
pradAtumeSha gachChAmi bhArgavAyAmRRitaM prabho || 30||

pratyAkhyAtastvahaM tena na dadyAmiti bhArgava || 30||

sa tathA samayaM kRRitvA tena rUpeNa vAsavaH |
upasthitastvayA chApi pratyAkhyAto.amRRitaM dadat || 31||

chaNDAlarUpI bhagavAnsumahA.nste vyatikramaH || 31||

yattu shakyaM mayA kartuM bhUya eva tavepsitam |
toyepsAM tava durdharSha kariShye saphalAmaham || 32||

yeShvahaHsu tava brahmansalilechChA bhaviShyati |
tadA marau bhaviShyanti jalapUrNAH payodharAH || 33||

rasavachcha pradAsyanti te toyaM bhRRigunandana |
utta~NkameghA ityuktAH khyAtiM yAsyanti chApi te || 34||

ityuktaH prItimAnvipraH kRRiShNena sa babhUva ha |
adyApyutta~NkameghAshcha marau varShanti bhArata || 35||

\hrule

\medskip
                  55
\medskip

janamejaya uvAcha||

utta~NkaH kena tapasA sa.nyuktaH sumahAtapAH |
yaH shApaM dAtukAmo.abhUdviShNave prabhaviShNave || 1||

vaishampAyana uvAcha||

utta~Nko mahatA yuktastapasA janamejaya |
gurubhaktaH sa tejasvI nAnyaM ka~nchidapUjayat || 2||

sarveShAmRRiShiputrANAmeSha chAsInmanorathaH |
autta~NkIM guruvRRittiM vai prApnuyAmiti bhArata || 3||

gautamasya tu shiShyANAM bahUnAM janamejaya |
utta~Nke.abhyadhikA prItiH snehashchaivAbhavattadA || 4||

sa tasya damashauchAbhyAM vikrAntena cha karmaNA |
samyakchaivopachAreNa gautamaH prItimAnabhUt || 5||

atha shiShyasahasrANi samanuj~nAya gautamaH |
utta~NkaM parayA prItyA nAbhyanuj~nAtumaichChata || 6||

taM krameNa jarA tAta pratipede mahAmunim |
na chAnvabudhyata tadA sa munirguruvatsalaH || 7||

tataH kadAchidrAjendra kAShThAnyAnayituM yayau |
utta~NkaH kAShThabhAraM cha mahAntaM samupAnayat || 8||

sa tu bhArAbhibhUtAtmA kAShThabhAramari.ndama |
niShpipeSha kShitau rAjanparishrAnto bubhukShitaH || 9||

tasya kAShThe vilagnAbhUjjaTA rUpyasamaprabhA |
tataH kAShThaiH saha tadA papAta dharaNItale || 10||

tataH sa bhAraniShpiShTaH kShudhAviShTashcha bhArgavaH |
dRRiShTvA tAM vayaso.avasthAM rurodArtasvaraM tadA || 11||

tato gurusutA tasya padmapatranibhekShaNA |
jagrAhAshrUNi sushroNI kareNa pRRithulochanA || 12||

piturniyogAddharmaj~nA shirasAvanatA tadA || 12||

tasyA nipetaturdagdhau karau tairashrubindubhiH |
na hi tAnashrupAtAnvai shaktA dhArayituM mahI || 13||

gautamastvabravIdvipramutta~NkaM prItamAnasaH |
kasmAttAta tavAdyeha shokottaramidaM manaH || 14||

sa svairaM brUhi viprarShe shrotumichChAmi te vachaH || 14||

utta~Nka uvAcha||

bhavadgatena manasA bhavatpriyachikIrShayA |
bhavadbhaktigateneha bhavadbhAvAnugena cha || 15||

jareyaM nAvabuddhA me nAbhij~nAtaM sukhaM cha me |
shatavarShoShitaM hi tvaM na mAmabhyanujAnathAH || 16||

bhavatA hyabhyanuj~nAtAH shiShyAH pratyavarA mayA |
upapannA dvijashreShTha shatasho.atha sahasrashaH || 17||

gautama uvAcha||

tvatprItiyuktena mayA gurushushrUShayA tava |
vyatikrAmanmahAnkAlo nAvabuddho dvijarShabha || 18||

kiM tvadya yadi te shraddhA gamanaM prati bhArgava |
anuj~nAM gRRihya mattastvaM gRRihAngachChasva mA chiram || 19||

utta~Nka uvAcha||

gurvarthaM kaM prayachChAmi brUhi tvaM dvijasattama |
tamupAkRRitya gachCheyamanuj~nAtastvayA vibho || 20||

gautama uvAcha||

dakShiNA paritoSho vai gurUNAM sadbhiruchyate |
tava hyAcharato brahma.nstuShTo.ahaM vai na sa.nshayaH || 21||

itthaM cha parituShTaM mAM vijAnIhi bhRRigUdvaha |
yuvA ShoDashavarSho hi yadadya bhavitA bhavAn || 22||

dadAmi patnIM kanyAM cha svAM te duhitaraM dvija |
etAmRRite hi nAnyA vai tvattejo.arhati sevitum || 23||

tatastAM pratijagrAha yuvA bhUtvA yashasvinIm |
guruNA chAbhyanuj~nAto gurupatnImathAbravIt || 24||

kiM bhavatyai prayachChAmi gurvarthaM viniyu~NkShva mAm |
priyaM hi tava kA~NkShAmi prANairapi dhanairapi || 25||

yaddurlabhaM hi loke.asminratnamatyadbhutaM bhavet |
tadAnayeyaM tapasA na hi me.atrAsti sa.nshayaH || 26||

ahalyovAcha||

parituShTAsmi te putra nityaM bhagavatA saha |
paryAptaye tadbhadraM te gachCha tAta yathechChakam || 27||

vaishampAyana uvAcha||

utta~Nkastu mahArAja punarevAbravIdvachaH |
Aj~nApayasva mAM mAtaH kartavyaM hi priyaM tava || 28||

ahalyovAcha||

saudAsapatnyA vidite divye vai maNikuNDale |
te samAnaya bhadraM te gurvarthaH sukRRito bhavet || 29||

sa tatheti pratishrutya jagAma janamejaya |
gurupatnIpriyArthaM vai te samAnayituM tadA || 30||

sa jagAma tataH shIghramutta~Nko brAhmaNarShabhaH |
saudAsaM puruShAdaM vai bhikShituM maNikuNDale || 31||

gautamastvabravItpatnImutta~Nko nAdya dRRishyate |
iti pRRiShTA tamAchaShTa kuNDalArthaM gataM tu vai || 32||

tataH provAcha patnIM sa na te samyagidaM kRRitam |
shaptaH sa pArthivo nUnaM brAhmaNaM taM vadhiShyati || 33||

ahalyovAcha||

ajAnantyA niyuktaH sa bhagavanbrAhmaNo.adya me |
bhavatprasAdAnna bhayaM ki~nchittasya bhaviShyati || 34||

ityuktaH prAha tAM patnImevamastviti gautamaH |
utta~Nko.api vane shUnye rAjAnaM taM dadarsha ha || 35||

\hrule

\medskip
                  56
\medskip

vaishampAyana uvAcha||

sa taM dRRiShTvA tathAbhUtaM rAjAnaM ghoradarshanam |
dIrghashmashrudharaM nR^INAM shoNitena samukShitam || 1||

chakAra na vyathAM vipro rAjA tvenamathAbravIt |
pratyutthAya mahAtejA bhayakartA yamopamaH || 2||

diShTyA tvamasi kalyANa ShaShThe kAle mamAntikam |
bhakShaM mRRigayamANasya samprApto dvijasattama || 3||

utta~Nka uvAcha||

rAjangurvarthinaM viddhi charantaM mAmihAgatam |
na cha gurvarthamudyuktaM hi.nsyamAhurmanIShiNaH || 4||

rAjovAcha||

ShaShThe kAle mamAhAro vihito dvijasattama |
na cha shakyaH samutsraShTuM kShudhitena mayAdya vai || 5||

utta~Nka uvAcha||

evamastu mahArAja samayaH kriyatAM tu me |
gurvarthamabhinirvartya punareShyAmi te vasham || 6||

sa.nshrutashcha mayA yo.artho gurave rAjasattama |
tvadadhInaH sa rAjendra taM tvA bhikShe nareshvara || 7||

dadAsi vipramukhyebhyastvaM hi ratnAni sarvashaH |
dAtA tvaM cha naravyAghra pAtrabhUtaH kShitAviha || 8||

pAtraM pratigrahe chApi viddhi mAM nRRipasattama || 8||

upAkRRitya gurorarthaM tvadAyattamari.ndama |
samayeneha rAjendra punareShyAmi te vasham || 9||

satyaM te pratijAnAmi nAtra mithyAsti ki~nchana |
anRRitaM noktapUrvaM me svaireShvapi kuto.anyathA || 10||

saudAsa uvAcha||

yadi mattastvadAyatto gurvarthaH kRRita eva saH |
yadi chAsmi pratigrAhyaH sAmprataM tadbravIhi me || 11||

utta~Nka uvAcha||

pratigrAhyo mato me tvaM sadaiva puruSharShabha |
so.ahaM tvAmanusamprApto bhikShituM maNikuNDale || 12||

saudAsa uvAcha||

patnyAste mama viprarShe ruchire maNikuNDale |
varayArthaM tvamanyaM vai taM te dAsyAmi suvrata || 13||

utta~Nka uvAcha||

alaM te vyapadeshena pramANaM yadi te vayam |
prayachCha kuNDale me tvaM satyavAgbhava pArthiva || 14||

vaishampAyana uvAcha||

ityuktastvabravIdrAjA tamutta~NkaM punarvachaH |
gachCha madvachanAddevIM brUhi dehIti sattama || 15||

saivamuktA tvayA nUnaM madvAkyena shuchismitA |
pradAsyati dvijashreShTha kuNDale te na sa.nshayaH || 16||

utta~Nka uvAcha||

kva patnI bhavataH shakyA mayA draShTuM nareshvara |
svayaM vApi bhavAnpatnIM kimarthaM nopasarpati || 17||

saudAsa uvAcha||

drakShyate tAM bhavAnadya kasmi.nshchidvananirjhare |
ShaShThe kAle na hi mayA sA shakyA draShTumadya vai || 18||

utta~Nkastu tathoktaH sa jagAma bharatarShabha |
madayantIM cha dRRiShTvA so.aj~nApayatsvaM prayojanam || 19||

saudAsavachanaM shrutvA tataH sA pRRithulochanA |
pratyuvAcha mahAbuddhimutta~NkaM janamejaya || 20||

evametanmahAbrahmannAnRRitaM vadase.anagha |
abhij~nAnaM tu ki~nchittvaM samAnetumihArhasi || 21||

ime hi divye maNikuNDale me  devAshcha yakShAshcha mahoragAshcha |
taistairupAyaiH parihartukAmA shChidreShu nityaM paritarkayanti || 22||

nikShiptametadbhuvi pannagAstu  ratnaM samAsAdya parAmRRiSheyuH |
yakShAstathochChiShTadhRRitaM surAshcha  nidrAvashaM tvA paridharShayeyuH || 23||

ChidreShveteShu hi sadA hyadhRRiShyeShu dvijarShabha |
devarAkShasanAgAnAmapramattena dhAryate || 24||

syandete hi divA rukmaM rAtrau cha dvijasattama |
naktaM nakShatratArANAM prabhAmAkShipya vartate || 25||

ete hyAmuchya bhagavankShutpipAsAbhayaM kutaH |
viShAgnishvApadebhyashcha bhayaM jAtu na vidyate || 26||

hrasvena chaite Amukte bhavato hrasvake tadA |
anurUpeNa chAmukte tatpramANe hi jAyataH || 27||

eva.nvidhe mamaite vai kuNDale paramArchite |
triShu lokeShu vikhyAte tadabhij~nAnamAnaya || 28||

\hrule

\medskip
                  57
\medskip

vaishampAyana uvAcha||

sa mitrasahamAsAdya tvabhij~nAnamayAchata |
tasmai dadAvabhij~nAnaM sa chekShvAkuvarastadA || 1||

saudAsa uvAcha||

na chaivaiShA gatiH kShemyA na chAnyA vidyate gatiH |
etanme matamAj~nAya prayachCha maNikuNDale || 2||

vaishampAyana uvAcha||

ityuktastAmutta~Nkastu bharturvAkyamathAbravIt |
shrutvA cha sA tataH prAdAttasmai te maNikuNDale || 3||

avApya kuNDale te tu rAjAnaM punarabravIt |
kimetadguhyavachanaM shrotumichChAmi pArthiva || 4||

saudAsa uvAcha||

prajA nisargAdviprAnvai kShatriyAH pUjayanti ha |
viprebhyashchApi bahavo doShAH prAdurbhavanti naH || 5||

so.ahaM dvijebhyaH praNato viprAddoShamavAptavAn |
gatimanyAM na pashyAmi madayantIsahAyavAn || 6||

svargadvArasya gamane sthAne cheha dvijottama || 6||

na hi rAj~nA visheSheNa viruddhena dvijAtibhiH |
shakyaM nRRiloke sa.nsthAtuM pretya vA sukhamedhitum || 7||

tadiShTe te mayaivaite datte sve maNikuNDale |
yaH kRRitaste.adya samayaH saphalaM taM kuruShva me || 8||

utta~Nka uvAcha||

rAja.nstatheha kartAsmi punareShyAmi te vasham |
prashnaM tu ka~nchitpraShTuM tvAM vyavasiShye parantapa || 9||

saudAsa uvAcha||

brUhi vipra yathAkAmaM prativaktAsmi te vachaH |
ChettAsmi sa.nshayaM te.adya na me.atrAsti vichAraNA || 10||

utta~Nka uvAcha||

prAhurvAksa~NgataM mitraM dharmanaipuNyadarshinaH |
mitreShu yashcha viShamaH stena ityeva taM viduH || 11||

sa bhavAnmitratAmadya samprApto mama pArthiva |
sa me buddhiM prayachChasva samAM buddhimatAM vara || 12||

avAptArtho.ahamadyeha bhavA.nshcha puruShAdakaH |
bhavatsakAshamAgantuM kShamaM mama na veti vA || 13||

saudAsa uvAcha||

kShamaM chediha vaktavyaM mayA dvijavarottama |
matsamIpaM dvijashreShTha nAgantavyaM katha~nchana || 14||

evaM tava prapashyAmi shreyo bhRRigukulodvaha |
AgachChato hi te vipra bhavenmRRityurasa.nshayam || 15||

vaishampAyana uvAcha||

ityuktaH sa tadA rAj~nA kShamaM buddhimatA hitam |
samanuj~nApya rAjAnamahalyAM prati jagmivAn || 16||

gRRihItvA kuNDale divye gurupatnyAH priya~NkaraH |
javena mahatA prAyAdgautamasyAshramaM prati || 17||

yathA tayo rakShaNaM cha madayantyAbhibhAShitam |
tathA te kuNDale baddhvA tathA kRRiShNAjine.anayat || 18||

sa kasmi.nshchitkShudhAviShTaH phalabhArasamanvitam |
bilvaM dadarsha kasmi.nshchidAruroha kShudhAnvitaH || 19||

shAkhAsvAsajya tasyaiva kRRiShNAjinamari.ndama |
yasmi.nste kuNDale baddhe tadA dvijavareNa vai || 20||

vishIrNabandhane tasmingate kRRiShNAjine mahIm |
apashyadbhujagaH kashchitte tatra maNikuNDale || 21||

airAvatakulotpannaH shIghro bhUtvA tadA sa vai |
vidashyAsyena valmIkaM viveshAtha sa kuNDale || 22||

hriyamANe tu dRRiShTvA sa kuNDale bhujagena ha |
papAta vRRikShAtsodvego duHkhAtparamakopanaH || 23||

sa daNDakAShThamAdAya valmIkamakhanattadA |
krodhAmarShAbhitaptA~Ngastato vai dvijapu~NgavaH || 24||

tasya vegamasahyaM tamasahantI vasundharA |
daNDakAShThAbhinunnA~NgI chachAla bhRRishamAturA || 25||

tataH khanata evAtha viprarSherdharaNItalam |
nAgalokasya panthAnaM kartukAmasya nishchayAt || 26||

rathena hariyuktena taM deshamupajagmivAn |
vajrapANirmahAtejA dadarsha cha dvijottamam || 27||

sa tu taM brAhmaNo bhUtvA tasya duHkhena duHkhitaH |
utta~NkamabravIttAta naitachChakyaM tvayeti vai || 28||

ito hi nAgaloko vai yojanAni sahasrashaH |
na daNDakAShThasAdhyaM cha manye kAryamidaM tava || 29||

utta~Nka uvAcha||

nAgaloke yadi brahmanna shakye kuNDale mayA |
prAptuM prANAnvimokShyAmi pashyataste dvijottama || 30||

yadA sa nAshakattasya nishchayaM kartumanyathA |
vajrapANistadA daNDaM vajrAstreNa yuyoja ha || 31||

tato vajraprahAraistairdAryamANA vasundharA |
nAgalokasya panthAnamakarojjanamejaya || 32||

sa tena mArgeNa tadA nAgalokaM vivesha ha |
dadarsha nAgalokaM cha yojanAni sahasrashaH || 33||

prAkAranichayairdivyairmaNimuktAbhyala~NkRRitaiH |
upapannaM mahAbhAga shAtakumbhamayaistathA || 34||

vApIH sphaTikasopAnA nadIshcha vimalodakAH |
dadarsha vRRikShA.nshcha bahUnnAnAdvijagaNAyutAn || 35||

tasya lokasya cha dvAraM dadarsha sa bhRRigUdvahaH |
pa~nchayojanavistAramAyataM shatayojanam || 36||

nAgalokamutta~Nkastu prekShya dIno.abhavattadA |
nirAshashchAbhavattAta kuNDalAharaNe punaH || 37||

tatra provAcha turagastaM kRRiShNashvetavAladhiH |
tAmrAsyanetraH kauravya prajvalanniva tejasA || 38||

dhamasvApAnametanme tatastvaM vipra lalpsyase |
airAvatasuteneha tavAnIte hi kuNDale || 39||

mA jugupsAM kRRithAH putra tvamatrArthe katha~nchana |
tvayaitaddhi samAchIrNaM gautamasyAshrame tadA || 40||

utta~Nka uvAcha||

kathaM bhavantaM jAnIyAmupAdhyAyAshramaM prati |
yanmayA chIrNapUrvaM cha shrotumichChAmi taddhyaham || 41||

ashva uvAcha||

gurorguruM mAM jAnIhi jvalitaM jAtavedasam |
tvayA hyahaM sadA vatsa gurorarthe.abhipUjitaH || 42||

satataM pUjito vipra shuchinA bhRRigunandana |
tasmAchChreyo vidhAsyAmi tavaivaM kuru mA chiram || 43||

ityuktaH sa tathAkArShIdutta~NkashchitrabhAnunA |
ghRRitArchiH prItimA.nshchApi prajajvAla didhakShayA || 44||

tato.asya romakUpebhyo dhmAyamAnasya bhArata |
ghanaH prAdurabhUddhUmo nAgalokabhayAvahaH || 45||

tena dhUmena sahasA vardhamAnena bhArata |
nAgaloke mahArAja na praj~nAyata ki~nchana || 46||

hAhAkRRitamabhUtsarvamairAvataniveshanam |
vAsukipramukhAnAM cha nAgAnAM janamejaya || 47||

na prakAshanta veshmAni dhUmaruddhAni bhArata |
nIhArasa.nvRRitAnIva vanAni girayastathA || 48||

te dhUmaraktanayanA vahnitejobhitApitAH |
AjagmurnishchayaM j~nAtuM bhArgavasyAtitejasaH || 49||

shrutvA cha nishchayaM tasya maharShestigmatejasaH |
sambhrAntamanasaH sarve pUjAM chakruryathAvidhi || 50||

sarve prA~njalayo nAgA vRRiddhabAlapurogamAH |
shirobhiH praNipatyochuH prasIda bhagavanniti || 51||

prasAdya brAhmaNaM te tu pAdyamarghyaM nivedya cha |
prAyachChankuNDale divye pannagAH paramArchite || 52||

tataH sampUjito nAgaistatrotta~NkaH pratApavAn |
agniM pradakShiNaM kRRitvA jagAma gurusadma tat || 53||

sa gatvA tvarito rAjangautamasya niveshanam |
prAyachChatkuNDale divye gurupatnyai tadAnagha || 54||

evaM mahAtmanA tena trI.NllokA~njanamejaya |
parikramyAhRRite divye tataste maNikuNDale || 55||

evamprabhAvaH sa munirutta~Nko bharatarShabha |
pareNa tapasA yukto yanmAM tvaM paripRRichChasi || 56||

\hrule

\medskip
              vAsudevena vasudevaM prati yuddhAkhyAnam.h
                  58
\medskip

janamejaya uvAcha||

utta~NkAya varaM dattvA govindo dvijasattama |
ata UrdhvaM mahAbAhuH kiM chakAra mahAyashAH || 1||

vaishampAyana uvAcha||

dattvA varamutta~NkAya prAyAtsAtyakinA saha |
dvArakAmeva govindaH shIghravegairmahAhayaiH || 2||

sarA.nsi cha nadIshchaiva vanAni vividhAni cha |
atikramya sasAdAtha ramyAM dvAravatIM purIm || 3||

vartamAne mahArAja mahe raivatakasya cha |
upAyAtpuNDarIkAkSho yuyudhAnAnugastadA || 4||

ala~NkRRitastu sa girirnAnArUpavichitritaiH |
babhau rukmamayaiH kAshaiH sarvataH puruSharShabha || 5||

kA~nchanasragbhiragryAbhiH sumanobhistathaiva cha |
vAsobhishcha mahAshailaH kalpavRRikShaishcha sarvashaH || 6||

dIpavRRikShaishcha sauvarNairabhIkShNamupashobhitaH |
guhAnirjharadesheShu divAbhUto babhUva ha || 7||

patAkAbhirvichitrAbhiH saghaNTAbhiH samantataH |
pumbhiH strIbhishcha sa~NghuShTaH pragIta iva chAbhavat || 8||

atIva prekShaNIyo.abhUnmerurmunigaNairiva || 8||

mattAnAM hRRiShTarUpANAM strINAM pu.nsAM cha bhArata |
gAyatAM parvatendrasya divaspRRigiva nisvanaH || 9||

pramattamattasaMmattakShveDitotkRRiShTasa~NkulA |
tathA kilakilAshabdairbhUrabhUtsumanoharA || 10||

vipaNApaNavAnramyo bhakShyabhojyavihAravAn |
vastramAlyotkarayuto vINAveNumRRida~NgavAn || 11||

surAmaireyamishreNa bhakShyabhojyena chaiva ha |
dInAndhakRRipaNAdibhyo dIyamAnena chAnisham || 12||

babhau paramakalyANo mahastasya mahAgireH || 12||

puNyAvasathavAnvIra puNyakRRidbhirniShevitaH |
vihAro vRRiShNivIrANAM mahe raivatakasya ha || 13||

sa nago veshmasa~NkIrNo devaloka ivAbabhau || 13||

tadA cha kRRiShNasAMnidhyamAsAdya bharatarShabha |
shakrasadmapratIkAsho babhUva sa hi shailarAT || 14||

tataH sampUjyamAnaH sa vivesha bhavanaM shubham |
govindaH sAtyakishchaiva jagAma bhavanaM svakam || 15||

vivesha cha sa hRRiShTAtmA chirakAlapravAsakaH |
kRRitvA nasukaraM karma dAnaveShviva vAsavaH || 16||

upayAtaM tu vArShNeyaM bhojavRRiShNyandhakAstadA |
abhyagachChanmahAtmAnaM devA iva shatakratum || 17||

sa tAnabhyarchya medhAvI pRRiShTvA cha kushalaM tadA |
abhyavAdayata prItaH pitaraM mAtaraM tathA || 18||

tAbhyAM cha sampariShvaktaH sAntvitashcha mahAbhujaH |
upopaviShTastaiH sarvairvRRiShNibhiH parivAritaH || 19||

sa vishrAnto mahAtejAH kRRitapAdAvasechanaH |
kathayAmAsa taM kRRiShNaH pRRiShTaH pitrA mahAhavam || 20||

\hrule

\medskip
                  59
\medskip

vasudeva uvAcha||

shrutavAnasmi vArShNeya sa~NgrAmaM paramAdbhutam |
narANAM vadatAM putra kathodghAteShu nityashaH || 1||

tvaM tu pratyakShadarshI cha kAryaj~nashcha mahAbhuja |
tasmAtprabrUhi sa~NgrAmaM yAthAtathyena me.anagha || 2||

yathA tadabhavadyuddhaM pANDavAnAM mahAtmanAm |
bhIShmakarNakRRipadroNashalyAdibhiranuttamam || 3||

anyeShAM kShatriyANAM cha kRRitAstrANAmanekashaH |
nAnAveShAkRRitimatAM nAnAdeshanivAsinAm || 4||

ityuktaH puNDarIkAkShaH pitrA mAtustadantike |
shasha.nsa kuruvIrANAM sa~NgrAme nidhanaM yathA || 5||

vAsudeva uvAcha||

atyadbhutAni karmANi kShatriyANAM mahAtmanAm |
bahulatvAnna sa~NkhyAtuM shakyAnyabdashatairapi || 6||

prAdhAnyatastu gadataH samAsenaiva me shRRiNu |
karmANi pRRithivIshAnAM yathAvadamaradyute || 7||

bhIShmaH senApatirabhUdekAdashachamUpatiH |
kauravyaH kauraveyANAM devAnAmiva vAsavaH || 8||

shikhaNDI pANDuputrANAM netA saptachamUpatiH |
babhUva rakShito dhImAndhImatA savyasAchinA || 9||

teShAM tadabhavadyuddhaM dashAhAni mahAtmanAm |
kurUNAM pANDavAnAM cha sumahadromaharShaNam || 10||

tataH shikhaNDI gA~NgeyamayudhyantaM mahAhave |
jaghAna bahubhirbANaiH saha gANDIvadhanvanA || 11||

akarotsa tataH kAlaM sharatalpagato muniH |
ayanaM dakShiNaM hitvA samprApte chottarAyaNe || 12||

tataH senApatirabhUddroNo.astraviduShAM varaH |
pravIraH kauravendrasya kAvyo daityapateriva || 13||

akShauhiNIbhiH shiShTAbhirnavabhirdvijasattamaH |
sa.nvRRitaH samarashlAghI guptaH kRRipavRRiShAdibhiH || 14||

dhRRiShTadyumnastvabhUnnetA pANDavAnAM mahAstravit |
gupto bhImena tejasvI mitreNa varuNo yathA || 15||

pa~nchasenAparivRRito droNaprepsurmahAmanAH |
piturnikArAnsa.nsmRRitya raNe karmAkaronmahat || 16||

tasmi.nste pRRithivIpAlA droNapArShatasa~Ngare |
nAnAdigAgatA vIrAH prAyasho nidhanaM gatAH || 17||

dinAni pa~ncha tadyuddhamabhUtparamadAruNam |
tato droNaH parishrAnto dhRRiShTadyumnavashaM gataH || 18||

tataH senApatirabhUtkarNo dauryodhane bale |
akShauhiNIbhiH shiShTAbhirvRRitaH pa~nchabhirAhave || 19||

tisrastu pANDuputrANAM chamvo bIbhatsupAlitAH |
hatapravIrabhUyiShThA babhUvuH samavasthitAH || 20||

tataH pArthaM samAsAdya pata~Nga iva pAvakam |
pa~nchatvamagamatsautirdvitIye.ahani dAruNe || 21||

hate karNe tu kauravyA nirutsAhA hataujasaH |
akShauhiNIbhistisRRibhirmadreshaM paryavArayan || 22||

hatavAhanabhUyiShThAH pANDavAstu yudhiShThiram |
akShauhiNyA nirutsAhAH shiShTayA paryavArayan || 23||

avadhInmadrarAjAnaM kururAjo yudhiShThiraH |
tasmi.nstathArdhadivase karma kRRitvA suduShkaram || 24||

hate shalye tu shakuniM sahadevo mahAmanAH |
AhartAraM kalestasya jaghAnAmitavikramaH || 25||

nihate shakunau rAjA dhArtarAShTraH sudurmanAH |
apAkrAmadgadApANirhatabhUyiShThasainikaH || 26||

tamanvadhAvatsa~Nkruddho bhImasenaH pratApavAn |
hrade dvaipAyane chApi salilasthaM dadarsha tam || 27||

tataH shiShTena sainyena samantAtparivArya tam |
upopavivishurhRRiShTA hradasthaM pa~ncha pANDavAH || 28||

vigAhya salilaM tvAshu vAgbANairbhRRishavikShataH |
utthAya sa gadApANiryuddhAya samupasthitaH || 29||

tataH sa nihato rAjA dhArtarAShTro mahAmRRidhe |
bhImasenena vikramya pashyatAM pRRithivIkShitAm || 30||

tatastatpANDavaM sainyaM sa.nsuptaM shibire nishi |
nihataM droNaputreNa piturvadhamamRRiShyatA || 31||

hataputrA hatabalA hatamitrA mayA saha |
yuyudhAnadvitIyena pa~ncha shiShTAH sma pANDavAH || 32||

sahaiva kRRipabhojAbhyAM drauNiryuddhAdamuchyata |
yuyutsushchApi kauravyo muktaH pANDavasa.nshrayAt || 33||

nihate kauravendre cha sAnubandhe suyodhane |
viduraH sa~njayashchaiva dharmarAjamupasthitau || 34||

evaM tadabhavadyuddhamahAnyaShTAdasha prabho |
yatra te pRRithivIpAlA nihatAH svargamAvasan || 35||

vaishampAyana uvAcha||

shRRiNvatAM tu mahArAja kathAM tAM romaharShaNIm |
duHkhaharShaparikleshA vRRiShNInAmabhava.nstadA || 36||

\hrule

\medskip
                  60
\medskip

vaishampAyana uvAcha||

kathayanneva tu tadA vAsudevaH pratApavAn |
mahAbhAratayuddhaM tatkathAnte pituragrataH || 1||

abhimanyorvadhaM vIraH so.atyakrAmata bhArata |
apriyaM vasudevasya mA bhUditi mahAmanAH || 2||

mA dauhitravadhaM shrutvA vasudevo mahAtyayam |
duHkhashokAbhisantapto bhavediti mahAmatiH || 3||

subhadrA tu tamutkrAntamAtmajasya vadhaM raNe |
AchakShva kRRiShNa saubhadravadhamityapatadbhuvi || 4||

tAmapashyannipatitAM vasudevaH kShitau tadA |
dRRiShTvaiva cha papAtorvyAM so.api duHkhena mUrChitaH || 5||

tataH sa dauhitravadhAdduHkhashokasamanvitaH |
vasudevo mahArAja kRRiShNaM vAkyamathAbravIt || 6||

nanu tvaM puNDarIkAkSha satyavAgbhuvi vishrutaH |
yaddauhitravadhaM me.adya na khyApayasi shatruhan || 7||

tadbhAgineyanidhanaM tattvenAchakShva me vibho |
sadRRishAkShastava kathaM shatrubhirnihato raNe || 8||

durmaraM bata vArShNeya kAle.aprApte nRRibhiH sadA |
yatra me hRRidayaM duHkhAchChatadhA na vidIryate || 9||

kimabravIttvA sa~NgrAme subhadrAM mAtaraM prati |
mAM chApi puNDarIkAkSha chapalAkShaH priyo mama || 10||

AhavaM pRRiShThataH kRRitvA kachchinna nihataH paraiH |
kachchinmukhaM na govinda tenAjau vikRRitaM kRRitam || 11||

sa hi kRRiShNa mahAtejAH shlAghanniva mamAgrataH |
bAlabhAvena vijayamAtmano.akathayatprabhuH || 12||

kachchinna vikRRito bAlo droNakarNakRRipAdibhiH |
dharaNyAM nihataH shete tanmamAchakShva keshava || 13||

sa hi droNaM cha bhIShmaM cha karNaM cha rathinAM varam |
spardhate sma raNe nityaM duhituH putrako mama || 14||

eva.nvidhaM bahu tadA vilapantaM suduHkhitam |
pitaraM duHkhitataro govindo vAkyamabravIt || 15||

na tena vikRRitaM vaktraM kRRitaM sa~NgrAmamUrdhani |
na pRRiShThataH kRRitashchApi sa~NgrAmastena dustaraH || 16||

nihatya pRRithivIpAlAnsahasrashatasa~NghashaH |
khedito droNakarNAbhyAM dauHshAsanivashaM gataH || 17||

eko hyekena satataM yudhyamAno yadi prabho |
na sa shakyeta sa~NgrAme nihantumapi vajriNA || 18||

samAhUte tu sa~NgrAme pArthe sa.nshaptakaistadA |
paryavAryata sa~NkruddhaiH sa droNAdibhirAhave || 19||

tataH shatrukShayaM kRRitvA sumahAntaM raNe pituH |
dauhitrastava vArShNeya dauHshAsanivashaM gataH || 20||

nUnaM cha sa gataH svargaM jahi shokaM mahAmate |
na hi vyasanamAsAdya sIdante sannarAH kvachit || 21||

droNakarNaprabhRRitayo yena pratisamAsitAH |
raNe mahendrapratimAH sa kathaM nApnuyAddivam || 22||

sa shokaM jahi durdharSha mA cha manyuvashaM gamaH |
shastrapUtAM hi sa gatiM gataH parapura~njayaH || 23||

tasmi.nstu nihate vIre subhadreyaM svasA mama |
duHkhArtAtho pRRithAM prApya kurarIva nanAda ha || 24||

draupadIM cha samAsAdya paryapRRichChata duHkhitA |
Arye kva dArakAH sarve draShTumichChAmi tAnaham || 25||

asyAstu vachanaM shrutvA sarvAstAH kuruyoShitaH |
bhujAbhyAM parigRRihyainAM chukrushuH paramArtavat || 26||

uttarAM chAbravIdbhadrA bhadre bhartA kva te gataH |
kShipramAgamanaM mahyaM tasmai tvaM vedayasva ha || 27||

nanu nAma sa vairATi shrutvA mama giraM purA |
bhavanAnniShpatatyAshu kasmAnnAbhyeti te patiH || 28||

abhimanyo kushalino mAtulAste mahArathAH |
kushalaM chAbruvansarve tvAM yuyutsumihAgatam || 29||

AchakShva me.adya sa~NgrAmaM yathApUrvamari.ndama |
kasmAdeva vilapatIM nAdyeha pratibhAShase || 30||

evamAdi tu vArShNeyyAstadasyAH paridevitam |
shrutvA pRRithA suduHkhArtA shanairvAkyamathAbravIt || 31||

subhadre vAsudevena tathA sAtyakinA raNe |
pitrA cha pAlito bAlaH sa hataH kAladharmaNA || 32||

IdRRisho martyadharmo.ayaM mA shucho yadunandini |
putro hi tava durdharShaH samprAptaH paramAM gatim || 33||

kule mahati jAtAsi kShatriyANAM mahAtmanAm |
mA shuchashchapalAkShaM tvaM puNDarIkanibhekShaNe || 34||

uttarAM tvamavekShasva garbhiNIM mA shuchaH shubhe |
putrameShA hi tasyAshu janayiShyati bhAminI || 35||

evamAshvAsayitvainAM kuntI yadukulodvaha |
vihAya shokaM durdharShaM shrAddhamasya hyakalpayat || 36||

samanuj~nApya dharmaj~nA rAjAnaM bhImameva cha |
yamau yamopamau chaiva dadau dAnAnyanekashaH || 37||

tataH pradAya bahvIrgA brAhmaNebhyo yadUdvaha |
samahRRiShyata vArShNeyI vairATIM chAbravIdidam || 38||

vairATi neha santApastvayA kAryo yashasvini |
bhartAraM prati sushroNi garbhasthaM rakSha me shishum || 39||

evamuktvA tataH kuntI virarAma mahAdyute |
tAmanuj~nApya chaivemAM subhadrAM samupAnayam || 40||

evaM sa nidhanaM prApto dauhitrastava mAdhava |
santApaM jahi durdharSha mA cha shoke manaH kRRithAH || 41||

\hrule

\medskip
              vasudevena abhimanyoH shrAddhadAnam.h
                  61
\medskip

vaishampAyana uvAcha||

etachChrutvA tu putrasya vachaH shUrAtmajastadA |
vihAya shokaM dharmAtmA dadau shrAddhamanuttamam || 1||

tathaiva vAsudevo.api svasrIyasya mahAtmanaH |
dayitasya piturnityamakarodaurdhvadehikam || 2||

ShaShTiM shatasahasrANi brAhmaNAnAM mahAbhujaH |
vidhivadbhojayAmAsa bhojyaM sarvaguNAnvitam || 3||

AchChAdya cha mahAbAhurdhanatRRiShNAmapAnudat |
brAhmaNAnAM tadA kRRiShNastadabhUdromaharShaNam || 4||

suvarNaM chaiva gAshchaiva shayanAchChAdanaM tathA |
dIyamAnaM tadA viprAH prabhUtamiti chAbruvan || 5||

vAsudevo.atha dAshArho baladevaH sasAtyakiH |
abhimanyostadA shrAddhamakurvansatyakastadA || 6||

atIva duHkhasantaptA na shamaM chopalebhire || 6||

tathaiva pANDavA vIrA nagare nAgasAhvaye |
nopagachChanti vai shAntimabhimanyuvinAkRRitAH || 7||

subahUni cha rAjendra divasAni virATajA |
nAbhu~Nkta patishokArtA tadabhUtkaruNaM mahat || 8||

kukShistha eva tasyAstu sa garbhaH sampralIyata || 8||

AjagAma tato vyAso j~nAtvA divyena chakShuShA |
Agamya chAbravIddhImAnpRRithAM pRRithulalochanAm || 9||

uttarAM cha mahAtejAH shokaH santyajyatAmayam || 9||

janiShyati mahAtejAH putrastava yashasvini |
prabhAvAdvAsudevasya mama vyAharaNAdapi || 10||

pANDavAnAmayaM chAnte pAlayiShyati medinIm || 10||

dhana~njayaM cha samprekShya dharmarAjasya pashyataH |
vyAso vAkyamuvAchedaM harShayanniva bhArata || 11||

pautrastava mahAbAho janiShyati mahAmanAH |
pRRithvIM sAgaraparyantAM pAlayiShyati chaiva ha || 12||

tasmAchChokaM kurushreShTha jahi tvamarikarshana |
vichAryamatra na hi te satyametadbhaviShyati || 13||

yachchApi vRRiShNivIreNa kRRiShNena kurunandana |
puroktaM tattathA bhAvi mA te.atrAstu vichAraNA || 14||

vibudhAnAM gato lokAnakShayAnAtmanirjitAn |
na sa shochyastvayA tAta na chAnyaiH kurubhistathA || 15||

evaM pitAmahenokto dharmAtmA sa dhana~njayaH |
tyaktvA shokaM mahArAja hRRiShTarUpo.abhavattadA || 16||

pitApi tava dharmaj~na garbhe tasminmahAmate |
avardhata yathAkAlaM shuklapakShe yathA shashI || 17||

tataH sa~nchodayAmAsa vyAso dharmAtmajaM nRRipam |
ashvamedhaM prati tadA tataH so.antarhito.abhavat || 18||

dharmarAjo.api medhAvI shrutvA vyAsasya tadvachaH |
vittopanayane tAta chakAra gamane matim || 19||

\hrule

\medskip
              pANDavAnAm.h maruttanidhilAbhaH
                  62
\medskip

janamejaya uvAcha||

shrutvaitadvachanaM brahmanvyAsenoktaM mahAtmanA |
ashvamedhaM prati tadA kiM nRRipaH prachakAra ha || 1||

ratnaM cha yanmaruttena nihitaM pRRithivItale |
tadavApa kathaM cheti tanme brUhi dvijottama || 2||

vaishampAyana uvAcha||

shrutvA dvaipAyanavacho dharmarAjo yudhiShThiraH |
bhrAtR^InsarvAnsamAnAyya kAle vachanamabravIt || 3||

arjunaM bhImasenaM cha mAdrIputrau yamAvapi || 3||

shrutaM vo vachanaM vIrAH sauhRRidAdyanmahAtmanA |
kurUNAM hitakAmena proktaM kRRiShNena dhImatA || 4||

tapovRRiddhena mahatA suhRRidAM bhUtimichChatA |
guruNA dharmashIlena vyAsenAdbhutakarmaNA || 5||

bhIShmeNa cha mahAprAj~na govindena cha dhImatA |
sa.nsmRRitya tadahaM samyakkartumichChAmi pANDavAH || 6||

AyatyAM cha tadAtve cha sarveShAM taddhi no hitam |
anubandhe cha kalyANaM yadvacho brahmavAdinaH || 7||

iyaM hi vasudhA sarvA kShINaratnA kurUdvahAH |
tachchAchaShTa bahu vyAso maruttasya dhanaM nRRipAH || 8||

yadyetadvo bahumataM manyadhvaM vA kShamaM yadi |
tadAnayAmahe sarve kathaM vA bhIma manyase || 9||

ityuktavAkye nRRipatau tadA kurukulodvaha |
bhImaseno nRRipashreShThaM prA~njalirvAkyamabravIt || 10||

rochate me mahAbAho yadidaM bhAShitaM tvayA |
vyAsAkhyAtasya vittasya samupAnayanaM prati || 11||

yadi tatprApnuyAmeha dhanamAvikShitaM prabho |
kRRitameva mahArAja bhavediti matirmama || 12||

te vayaM praNipAtena girIshasya mahAtmanaH |
tadAnayAma bhadraM te samabhyarchya kapardinam || 13||

taM vibhuM devadeveshaM tasyaivAnucharA.nshcha tAn |
prasAdyArthamavApsyAmo nUnaM vAgbuddhikarmabhiH || 14||

rakShante ye cha taddravyaM ki~NkarA raudradarshanAH |
te cha vashyA bhaviShyanti prasanne vRRiShabhadhvaje || 15||

shrutvaivaM vadatastasya vAkyaM bhImasya bhArata |
prIto dharmAtmajo rAjA babhUvAtIva bhArata || 16||

arjunapramukhAshchApi tathetyevAbruvanmudA || 16||

kRRitvA tu pANDavAH sarve ratnAharaNanishchayam |
senAmAj~nApayAmAsurnakShatre.ahani cha dhruve || 17||

tato yayuH pANDusutA brAhmaNAnsvasti vAchya cha |
archayitvA surashreShThaM pUrvameva maheshvaram || 18||

modakaiH pAyasenAtha mA.nsApUpaistathaiva cha |
AshAsya cha mahAtmAnaM prayayurmuditA bhRRisham || 19||

teShAM prayAsyatAM tatra ma~NgalAni shubhAnyatha |
prAhuH prahRRiShTamanaso dvijAgryA nAgarAshcha te || 20||

tataH pradakShiNIkRRitya shirobhiH praNipatya cha |
brAhmaNAnagnisahitAnprayayuH pANDunandanAH || 21||

samanuj~nApya rAjAnaM putrashokasamAhatam |
dhRRitarAShTraM sabhAryaM vai pRRithAM pRRithulalochanAm || 22||

mUle nikShipya kauravyaM yuyutsuM dhRRitarAShTrajam |
sampUjyamAnAH pauraishcha brAhmaNaishcha manIShibhiH || 23||

\hrule

\medskip
                  63
\medskip

vaishampAyana uvAcha||

tataste prayayurhRRiShTAH prahRRiShTanaravAhanAH |
rathaghoSheNa mahatA pUrayanto vasundharAm || 1||

sa.nstUyamAnAH stutibhiH sUtamAgadhabandibhiH |
svena sainyena sa.nvItA yathAdityAH svarashmibhiH || 2||

pANDureNAtapatreNa dhriyamANena mUrdhani |
babhau yudhiShThirastatra paurNamAsyAmivoDurAT || 3||

jayAshiShaH prahRRiShTAnAM narANAM pathi pANDavaH |
pratyagRRihNAdyathAnyAyaM yathAvatpuruSharShabhaH || 4||

tathaiva sainikA rAjanrAjAnamanuyAnti ye |
teShAM halahalAshabdo divaM stabdhvA vyatiShThata || 5||

sa sarA.nsi nadIshchaiva vanAnyupavanAni cha |
atyakrAmanmahArAjo giriM chaivAnvapadyata || 6||

tasmindeshe cha rAjendra yatra taddravyamuttamam |
chakre niveshanaM rAjA pANDavaH saha sainikaiH || 7||

shive deshe same chaiva tadA bharatasattama || 7||

agrato brAhmaNAnkRRitvA tapovidyAdamAnvitAn |
purohitaM cha kauravya vedavedA~NgapAragam || 8||

prA~NniveshAttu rAjAnaM brAhmaNAH sapurodhasaH |
kRRitvA shAntiM yathAnyAyaM sarvataH paryavArayan || 9||

kRRitvA cha madhye rAjAnamamAtyA.nshcha yathAvidhi |
ShaTpathaM navasa.nsthAnaM niveshaM chakrire dvijAH || 10||

mattAnAM vAraNendrANAM niveshaM cha yathAvidhi |
kArayitvA sa rAjendro brAhmaNAnidamabravIt || 11||

asminkArye dvijashreShThA nakShatre divase shubhe |
yathA bhavanto manyante kartumarhatha tattathA || 12||

na naH kAlAtyayo vai syAdihaiva parilambatAm |
iti nishchitya viprendrAH kriyatAM yadanantaram || 13||

shrutvaitadvachanaM rAj~no brAhmaNAH sapurodhasaH |
idamUchurvacho hRRiShTA dharmarAjapriyepsavaH || 14||

adyaiva nakShatramahashcha puNyaM  yatAmahe shreShThatamaM kriyAsu |
ambhobhiradyeha vasAma rAja nnupoShyatAM chApi bhavadbhiradya || 15||

shrutvA tu teShAM dvijasattamAnAM  kRRitopavAsA rajanIM narendrAH |
UShuH pratItAH kushasa.nstareShu  yathAdhvareShu jvalitA havyavAhAH || 16||

tato nishA sA vyagamanmahAtmanAM  sa.nshRRiNvatAM viprasamIritA giraH |
tataH prabhAte vimale dvijarShabhA  vacho.abruvandharmasutaM narAdhipam || 17||

\hrule

\medskip
                  64
\medskip

brAhmaNA UchuH||

kriyatAmupahAro.adya tryambakasya mahAtmanaH |
kRRitvopahAraM nRRipate tataH svArthe yatAmahe || 1||

vaishampAyana uvAcha||

shrutvA tu vachanaM teShAM brAhmaNAnAM yudhiShThiraH |
girIshasya yathAnyAyamupahAramupAharat || 2||

Ajyena tarpayitvAgniM vidhivatsa.nskRRitena ha |
mantrasiddhaM charuM kRRitvA purodhAH prayayau tadA || 3||

sa gRRihItvA sumanaso mantrapUtA janAdhipa |
modakaiH pAyasenAtha mA.nsaishchopAharadbalim || 4||

sumanobhishcha chitrAbhirlAjairuchchAvachairapi |
sarvaM sviShTakRRitaM kRRitvA vidhivadvedapAragaH || 5||

ki~NkarANAM tataH pashchAchchakAra balimuttamam || 5||

yakShendrAya kuberAya maNibhadrAya chaiva ha |
tathAnyeShAM cha yakShANAM bhUtAdhipatayashcha ye || 6||

kRRisareNa samA.nsena nivApaistilasa.nyutaiH |
shushubhe sthAnamatyarthaM devadevasya pArthiva || 7||

kRRitvA tu pUjAM rudrasya gaNAnAM chaiva sarvashaH |
yayau vyAsaM puraskRRitya nRRipo ratnanidhiM prati || 8||

pUjayitvA dhanAdhyakShaM praNipatyAbhivAdya cha |
sumanobhirvichitrAbhirapUpaiH kRRisareNa cha || 9||

sha~NkhAdI.nshcha nidhInsarvAnnidhipAlA.nshcha sarvashaH |
archayitvA dvijAgryAnsa svasti vAchya cha vIryavAn || 10||

teShAM puNyAhaghoSheNa tejasA samavasthitaH |
prItimAnsa kurushreShThaH khAnayAmAsa taM nidhim || 11||

tataH pAtryaH sakarakAH sAshmantakamanoramAH |
bhRRi~NgArANi kaTAhAni kalashAnvardhamAnakAn || 12||

bahUni cha vichitrANi bhAjanAni sahasrashaH |
uddhArayAmAsa tadA dharmarAjo yudhiShThiraH || 13||

teShAM lakShaNamapyAsInmahAnkarapuTastathA |
trilakShaM bhAjanaM rAja.nstulArdhamabhavannRRipa || 14||

vAhanaM pANDuputrasya tatrAsIttu vishAM pate |
ShaShTiruShTrasahasrANi shatAni dviguNA hayAH || 15||

vAraNAshcha mahArAja sahasrashatasaMmitAH |
shakaTAni rathAshchaiva tAvadeva kareNavaH || 16||

kharANAM puruShANAM cha parisa~NkhyA na vidyate || 16||

etadvittaM tadabhavadyaduddadhre yudhiShThiraH |
ShoDashAShTau chaturvi.nshatsahasraM bhAralakShaNam || 17||

eteShvAdhAya taddravyaM punarabhyarchya pANDavaH |
mahAdevaM prati yayau puraM nAgAhvayaM prati || 18||

dvaipAyanAbhyanuj~nAtaH puraskRRitya purohitam |
goyute goyute chaiva nyavasatpuruSharShabhaH || 19||

sA purAbhimukhI rAja~njagAma mahatI chamUH |
kRRichChrAddraviNabhArArtA harShayantI kurUdvahAn || 20||

\hrule

\medskip
              parikShitsa.njIvanam.h
                  65
\medskip

vaishampAyana uvAcha||

etasminneva kAle tu vAsudevo.api vIryavAn |
upAyAdvRRiShNibhiH sArdhaM puraM vAraNasAhvayam || 1||

samayaM vAjimedhasya viditvA puruSharShabhaH |
yathokto dharmaputreNa vrajansa svapurIM prati || 2||

raukmiNeyena sahito yuyudhAnena chaiva ha |
chArudeShNena sAmbena gadena kRRitavarmaNA || 3||

sAraNena cha vIreNa nishaThenolmukena cha |
baladevaM puraskRRitya subhadrAsahitastadA || 4||

draupadImuttarAM chaiva pRRithAM chApyavalokakaH |
samAshvAsayituM chApi kShatriyA nihateshvarAH || 5||

tAnAgatAnsamIkShyaiva dhRRitarAShTro mahIpatiH |
pratyagRRihNAdyathAnyAyaM vidurashcha mahAmanAH || 6||

tatraiva nyavasatkRRiShNaH svarchitaH puruSharShabhaH |
vidureNa mahAtejAstathaiva cha yuyutsunA || 7||

vasatsu vRRiShNivIreShu tatrAtha janamejaya |
jaj~ne tava pitA rAjanparikShitparavIrahA || 8||

sa tu rAjA mahArAja brahmAstreNAbhipIDitaH |
shavo babhUva nishcheShTo harShashokavivardhanaH || 9||

hRRiShTAnAM siMhanAdena janAnAM tatra nisvanaH |
Avishya pradishaH sarvAH punareva vyupAramat || 10||

tataH so.atitvaraH kRRiShNo viveshAntaHpuraM tadA |
yuyudhAnadvitIyo vai vyathitendriyamAnasaH || 11||

tatastvaritamAyAntIM dadarsha svAM pitRRiShvasAm |
kroshantImabhidhAveti vAsudevaM punaH punaH || 12||

pRRiShThato draupadIM chaiva subhadrAM cha yashasvinIm |
savikroshaM sakaruNaM bAndhavAnAM striyo nRRipa || 13||

tataH kRRiShNaM samAsAdya kuntI rAjasutA tadA |
provAcha rAjashArdUla bAShpagadgadayA girA || 14||

vAsudeva mahAbAho suprajA devakI tvayA |
tvaM no gatiH pratiShThA cha tvadAyattamidaM kulam || 15||

yadupravIra yo.ayaM te svasrIyasyAtmajaH prabho |
ashvatthAmnA hato jAtastamujjIvaya keshava || 16||

tvayA hyetatpratij~nAtamaiShIke yadunandana |
ahaM sa~njIvayiShyAmi mRRitaM jAtamiti prabho || 17||

so.ayaM jAto mRRitastAta pashyainaM puruSharShabha |
uttarAM cha subhadrAM cha draupadIM mAM cha mAdhava || 18||

dharmaputraM cha bhImaM cha phalgunaM nakulaM tathA |
sahadevaM cha durdharSha sarvAnnastrAtumarhasi || 19||

asminprANAH samAyattAH pANDavAnAM mamaiva cha |
pANDoshcha piNDo dAshArha tathaiva shvashurasya me || 20||

abhimanyoshcha bhadraM te priyasya sadRRishasya cha |
priyamutpAdayAdya tvaM pretasyApi janArdana || 21||

uttarA hi priyoktaM vai kathayatyarisUdana |
abhimanyorvachaH kRRiShNa priyatvAtte na sa.nshayaH || 22||

abravItkila dAshArha vairATImArjuniH purA |
mAtulasya kulaM bhadre tava putro gamiShyati || 23||

gatvA vRRiShNyandhakakulaM dhanurvedaM grahIShyati |
astrANi cha vichitrANi nItishAstraM cha kevalam || 24||

ityetatpraNayAttAta saubhadraH paravIrahA |
kathayAmAsa durdharShastathA chaitanna sa.nshayaH || 25||

tAstvAM vayaM praNamyeha yAchAmo madhusUdana |
kulasyAsya hitArthaM tvaM kuru kalyANamuttamam || 26||

evamuktvA tu vArShNeyaM pRRithA pRRithulalochanA |
uchChritya bAhU duHkhArtA tAshchAnyAH prApatanbhuvi || 27||

abruva.nshcha mahArAja sarvAH sAsrAvilekShaNAH |
svasrIyo vAsudevasya mRRito jAta iti prabho || 28||

evamukte tataH kuntIM pratyagRRihNAjjanArdanaH |
bhUmau nipatitAM chainAM sAntvayAmAsa bhArata || 29||

\hrule

\medskip
                  66
\medskip

vaishampAyana uvAcha||

utthitAyAM pRRithAyAM tu subhadrA bhrAtaraM tadA |
dRRiShTvA chukrosha duHkhArtA vachanaM chedamabravIt || 1||

puNDarIkAkSha pashyasva pautraM pArthasya dhImataH |
parikShINeShu kuruShu parikShINaM gatAyuSham || 2||

iShIkA droNaputreNa bhImasenArthamudyatA |
sottarAyAM nipatitA vijaye mayi chaiva ha || 3||

seyaM jvalantI hRRidaye mayi tiShThati keshava |
yanna pashyAmi durdharSha mama putrasutaM vibho || 4||

kiM nu vakShyati dharmAtmA dharmarAjo yudhiShThiraH |
bhImasenArjunau chApi mAdravatyAH sutau cha tau || 5||

shrutvAbhimanyostanayaM jAtaM cha mRRitameva cha |
muShitA iva vArShNeya droNaputreNa pANDavAH || 6||

abhimanyuH priyaH kRRiShNa pitR^INAM nAtra sa.nshayaH |
te shrutvA kiM nu vakShyanti droNaputrAstranirjitAH || 7||

bhavitAtaH paraM duHkhaM kiM nu manye janArdana |
abhimanyoH sutAtkRRiShNa mRRitAjjAtAdari.ndama || 8||

sAhaM prasAdaye kRRiShNa tvAmadya shirasA natA |
pRRitheyaM draupadI chaiva tAH pashya puruShottama || 9||

yadA droNasuto garbhAnpANDUnAM hanti mAdhava |
tadA kila tvayA drauNiH kruddhenokto.arimardana || 10||

akAmaM tvA kariShyAmi brahmabandho narAdhama |
ahaM sa~njIvayiShyAmi kirITitanayAtmajam || 11||

ityetadvachanaM shrutvA jAnamAnA balaM tava |
prasAdaye tvA durdharSha jIvatAmabhimanyujaH || 12||

yadyevaM tvaM pratishrutya na karoShi vachaH shubham |
saphalaM vRRiShNishArdUla mRRitAM mAmupadhAraya || 13||

abhimanyoH suto vIra na sa~njIvati yadyayam |
jIvati tvayi durdharSha kiM kariShyAmyahaM tvayA || 14||

sa~njIvayainaM durdharSha mRRitaM tvamabhimanyujam |
sadRRishAkShasutaM vIra sasyaM varShannivAmbudaH || 15||

tvaM hi keshava dharmAtmA satyavAnsatyavikramaH |
sa tAM vAchamRRitAM kartumarhasi tvamari.ndama || 16||

ichChannapi hi lokA.nstrI~njIvayethA mRRitAnimAn |
kiM punardayitaM jAtaM svasrIyasyAtmajaM mRRitam || 17||

prabhAvaj~nAsmi te kRRiShNa tasmAdetadbravImi te |
kuruShva pANDuputrANAmimaM paramanugraham || 18||

svaseti vA mahAbAho hataputreti vA punaH |
prapannA mAmiyaM veti dayAM kartumihArhasi || 19||

\hrule

\medskip
                  67
\medskip

vaishampAyana uvAcha||

evamuktastu rAjendra keshihA duHkhamUrChitaH |
tatheti vyAjahArochchairhlAdayanniva taM janam || 1||

vAkyena tena hi tadA taM janaM puruSharShabhaH |
hlAdayAmAsa sa vibhurgharmArtaM salilairiva || 2||

tataH sa prAvishattUrNaM janmaveshma pitustava |
architaM puruShavyAghra sitairmAlyairyathAvidhi || 3||

apAM kumbhaiH supUrNaishcha vinyastaiH sarvatodisham |
ghRRitena tindukAlAtaiH sarShapaishcha mahAbhuja || 4||

shastraishcha vimalairnyastaiH pAvakaishcha samantataH |
vRRiddhAbhishchAbhirAmAbhiH parichArArthamachyutaH || 5||

dakShaishcha parito vIra bhiShagbhiH kushalaistathA |
dadarsha cha sa tejasvI rakShoghnAnyapi sarvashaH || 6||

dravyANi sthApitAni sma vidhivatkushalairjanaiH || 6||

tathAyuktaM cha taddRRiShTvA janmaveshma pitustava |
hRRiShTo.abhavaddhRRiShIkeshaH sAdhu sAdhviti chAbravIt || 7||

tathA bruvati vArShNeye prahRRiShTavadane tadA |
draupadI tvaritA gatvA vairATIM vAkyamabravIt || 8||

ayamAyAti te bhadre shvashuro madhusUdanaH |
purANarShirachintyAtmA samIpamaparAjitaH || 9||

sApi bAShpakalAM vAchaM nigRRihyAshrUNi chaiva ha |
susa.nvItAbhavaddevI devavatkRRiShNamIkShatI || 10||

sA tathA dUyamAnena hRRidayena tapasvinI |
dRRiShTvA govindamAyAntaM kRRipaNaM paryadevayat || 11||

puNDarIkAkSha pashyasva bAlAviha vinAkRRitau |
abhimanyuM cha mAM chaiva hatau tulyaM janArdana || 12||

vArShNeya madhuhanvIra shirasA tvAM prasAdaye |
droNaputrAstranirdagdhaM jIvayainaM mamAtmajam || 13||

yadi sma dharmarAj~nA vA bhImasenena vA punaH |
tvayA vA puNDarIkAkSha vAkyamuktamidaM bhavet || 14||

ajAnatImiShIkeyaM janitrIM hantviti prabho |
ahameva vinaShTA syAM nedameva~NgataM bhavet || 15||

garbhasthasyAsya bAlasya brahmAstreNa nipAtanam |
kRRitvA nRRisha.nsaM durbuddhirdrauNiH kiM phalamashnute || 16||

sA tvA prasAdya shirasA yAche shatrunibarhaNa |
prANA.nstyakShyAmi govinda nAyaM sa~njIvate yadi || 17||

asminhi bahavaH sAdho ye mamAsanmanorathAH |
te droNaputreNa hatAH kiM nu jIvAmi keshava || 18||

AsInmama matiH kRRiShNa pUrNotsa~NgA janArdana |
abhivAdayiShye diShTyeti tadidaM vitathIkRRitam || 19||

chapalAkShasya dAyAde mRRite.asminpuruSharShabha |
viphalA me kRRitAH kRRiShNa hRRidi sarve manorathAH || 20||

chapalAkShaH kilAtIva priyaste madhusUdana |
sutaM pashyasva tasyemaM brahmAstreNa nipAtitam || 21||

kRRitaghno.ayaM nRRisha.nso.ayaM yathAsya janakastathA |
yaH pANDavIM shriyaM tyaktvA gato.adya yamasAdanam || 22||

mayA chaitatpratij~nAtaM raNamUrdhani keshava |
abhimanyau hate vIra tvAmeShyAmyachirAditi || 23||

tachcha nAkaravaM kRRiShNa nRRisha.nsA jIvitapriyA |
idAnImAgatAM tatra kiM nu vakShyati phAlguniH || 24||

\hrule

\medskip
                  68
\medskip

vaishampAyana uvAcha||

saivaM vilapya karuNaM sonmAdeva tapasvinI |
uttarA nyapatadbhUmau kRRipaNA putragRRiddhinI || 1||

tAM tu dRRiShTvA nipatitAM hatabandhuparichChadAm |
chukrosha kuntI duHkhArtA sarvAshcha bharatastriyaH || 2||

muhUrtamiva tadrAjanpANDavAnAM niveshanam |
aprekShaNIyamabhavadArtasvaraninAditam || 3||

sA muhUrtaM cha rAjendra putrashokAbhipIDitA |
kashmalAbhihatA vIra vairATI tvabhavattadA || 4||

pratilabhya tu sA sa~nj~nAmuttarA bharatarShabha |
a~NkamAropya taM putramidaM vachanamabravIt || 5||

dharmaj~nasya sutaH sa.nstvamadharmamavabudhyase |
yastvaM vRRiShNipravIrasya kuruShe nAbhivAdanam || 6||

putra gatvA mama vacho brUyAstvaM pitaraM tava |
durmaraM prANinAM vIra kAle prApte katha~nchana || 7||

yAhaM tvayA vihInAdya patyA putreNa chaiva ha |
martavye sati jIvAmi hatasvastiraki~nchanA || 8||

atha vA dharmarAj~nAhamanuj~nAtA mahAbhuja |
bhakShayiShye viShaM tIkShNaM pravekShye vA hutAshanam || 9||

atha vA durmaraM tAta yadidaM me sahasradhA |
patiputravihInAyA hRRidayaM na vidIryate || 10||

uttiShTha putra pashyemAM duHkhitAM prapitAmahIm |
ArtAmupaplutAM dInAM nimagnAM shokasAgare || 11||

AryAM cha pashya pA~nchAlIM sAtvatIM cha tapasvinIm |
mAM cha pashya suduHkhArtAM vyAdhaviddhAM mRRigImiva || 12||

uttiShTha pashya vadanaM lokanAthasya dhImataH |
puNDarIkapalAshAkShaM pureva chapalekShaNam || 13||

evaM vipralapantIM tu dRRiShTvA nipatitAM punaH |
uttarAM tAH striyaH sarvAH punarutthApayantyuta || 14||

utthAya tu punardhairyAttadA matsyapateH sutA |
prA~njaliH puNDarIkAkShaM bhUmAvevAbhyavAdayat || 15||

shrutvA sa tasyA vipulaM vilApaM puruSharShabhaH |
upaspRRishya tataH kRRiShNo brahmAstraM sa~njahAra tat || 16||

pratijaj~ne cha dAshArhastasya jIvitamachyutaH |
abravIchcha vishuddhAtmA sarvaM vishrAvaya~njagat || 17||

na bravImyuttare mithyA satyametadbhaviShyati |
eSha sa~njIvayAmyenaM pashyatAM sarvadehinAm || 18||

noktapUrvaM mayA mithyA svaireShvapi kadAchana |
na cha yuddhe parAvRRittastathA sa~njIvatAmayam || 19||

yathA me dayito dharmo brAhmaNAshcha visheShataH |
abhimanyoH suto jAto mRRito jIvatvayaM tathA || 20||

yathAhaM nAbhijAnAmi vijayena kadAchana |
virodhaM tena satyena mRRito jIvatvayaM shishuH || 21||

yathA satyaM cha dharmashcha mayi nityaM pratiShThitau |
tathA mRRitaH shishurayaM jIvatAmabhimanyujaH || 22||

yathA ka.nsashcha keshI cha dharmeNa nihatau mayA |
tena satyena bAlo.ayaM punarujjIvatAmiha || 23||

ityukto vAsudevena sa bAlo bharatarShabha |
shanaiH shanairmahArAja prAspandata sachetanaH || 24||

\hrule

\medskip
                  69
\medskip

vaishampAyana uvAcha||

brahmAstraM tu yadA rAjankRRiShNena pratisaMhRRitam |
tadA tadveshma te pitrA tejasAbhividIpitam || 1||

tato rakShA.nsi sarvANi neshustyaktvA gRRihaM tu tat |
antarikShe cha vAgAsItsAdhu keshava sAdhviti || 2||

tadastraM jvalitaM chApi pitAmahamagAttadA |
tataH prANAnpunarlebhe pitA tava janeshvara || 3||

vyacheShTata cha bAlo.asau yathotsAhaM yathAbalam || 3||

babhUvurmuditA rAja.nstatastA bharatastriyaH |
brAhmaNAnvAchayAmAsurgovindasya cha shAsanAt || 4||

tatastA muditAH sarvAH prashasha.nsurjanArdanam |
striyo bharatasiMhAnAM nAvaM labdhveva pAragAH || 5||

kuntI drupadaputrI cha subhadrA chottarA tathA |
striyashchAnyA nRRisiMhAnAM babhUvurhRRiShTamAnasAH || 6||

tatra mallA naTA jhallA granthikAH saukhashAyikAH |
sUtamAgadhasa~NghAshchApyastuvanvai janArdanam || 7||

kuruva.nshastavAkhyAbhirAshIrbhirbharatarShabha || 7||

utthAya tu yathAkAlamuttarA yadunandanam |
abhyavAdayata prItA saha putreNa bhArata || 8||

tatastasyai dadau prIto bahuratnaM visheShataH || 8||

tathAnye vRRiShNishArdUlA nAma chAsyAkarotprabhuH |
pitustava mahArAja satyasandho janArdanaH || 9||

parikShINe kule yasmAjjAto.ayamabhimanyujaH |
parikShiditi nAmAsya bhavatvityabravIttadA || 10||

so.avardhata yathAkAlaM pitA tava narAdhipa |
manaHprahlAdanashchAsItsarvalokasya bhArata || 11||

mAsajAtastu te vIra pitA bhavati bhArata |
athAjagmuH subahulaM ratnamAdAya pANDavAH || 12||

tAnsamIpagatA~nshrutvA niryayurvRRiShNipu~NgavAH |
ala~nchakrushcha mAlyaughaiH puruShA nAgasAhvayam || 13||

patAkAbhirvichitrAbhirdhvajaishcha vividhairapi |
veshmAni samala~nchakruH paurAshchApi janAdhipa || 14||

devatAyatanAnAM cha pUjA bahuvidhAstathA |
sa.ndideshAtha viduraH pANDuputrapriyepsayA || 15||

rAjamArgAshcha tatrAsansumanobhirala~NkRRitAH |
shushubhe tatpuraM chApi samudraughanibhasvanam || 16||

nartakaishchApi nRRityadbhirgAyanAnAM cha nisvanaiH |
AsIdvaishravaNasyeva nivAsastatpuraM tadA || 17||

bandibhishcha narai rAjanstrIsahAyaiH sahasrashaH |
tatra tatra vivikteShu samantAdupashobhitam || 18||

patAkA dhUyamAnAshcha shvasatA mAtarishvanA |
adarshayanniva tadA kurUnvai dakShiNottarAn || 19||

aghoShayattadA chApi puruSho rAjadhUrgataH |
sarvarAtrivihAro.adya ratnAbharaNalakShaNaH || 20||

\hrule

\medskip
              yudhiShThirasya yaj~nadIkShA
                  70
\medskip

vaishampAyana uvAcha||

tAnsamIpagatA~nshrutvA pANDavA~nshatrukarshanaH |
vAsudevaH sahAmAtyaH pratyudyAto didRRikShayA || 1||

te sametya yathAnyAyaM pANDavA vRRiShNibhiH saha |
vivishuH sahitA rAjanpuraM vAraNasAhvayam || 2||

mahatastasya sainyasya khuranemisvanena cha |
dyAvApRRithivyau khaM chaiva shabdenAsItsamAvRRitam || 3||

te koshamagrataH kRRitvA vivishuH svapuraM tadA |
pANDavAH prItamanasaH sAmAtyAH sasuhRRidgaNAH || 4||

te sametya yathAnyAyaM dhRRitarAShTraM janAdhipam |
kIrtayantaH svanAmAni tasya pAdau vavandire || 5||

dhRRitarAShTrAdanu cha te gAndhArIM subalAtmajAm |
kuntIM cha rAjashArdUla tadA bharatasattamAH || 6||

viduraM pUjayitvA cha vaishyAputraM sametya cha |
pUjyamAnAH sma te vIrA vyarAjanta vishAM pate || 7||

tatastatparamAshcharyaM vichitraM mahadadbhutam |
shushruvuste tadA vIrAH pituste janma bhArata || 8||

tadupashrutya te karma vAsudevasya dhImataH |
pUjArhaM pUjayAmAsuH kRRiShNaM devakinandanam || 9||

tataH katipayAhasya vyAsaH satyavatIsutaH |
AjagAma mahAtejA nagaraM nAgasAhvayam || 10||

tasya sarve yathAnyAyaM pUjAM chakruH kurUdvahAH |
saha vRRiShNyandhakavyAghrairupAsAM chakrire tadA || 11||

tatra nAnAvidhAkArAH kathAH samanukIrtya vai |
yudhiShThiro dharmasuto vyAsaM vachanamabravIt || 12||

bhavatprasAdAdbhagavanyadidaM ratnamAhRRitam |
upayoktuM tadichChAmi vAjimedhe mahAkratau || 13||

tadanuj~nAtumichChAmi bhavatA munisattama |
tvadadhInA vayaM sarve kRRiShNasya cha mahAtmanaH || 14||

vyAsa uvAcha||

anujAnAmi rAja.nstvAM kriyatAM yadanantaram |
yajasva vAjimedhena vidhivaddakShiNAvatA || 15||

ashvamedho hi rAjendra pAvanaH sarvapApmanAm |
teneShTvA tvaM vipApmA vai bhavitA nAtra sa.nshayaH || 16||

vaishampAyana uvAcha||

ityuktaH sa tu dharmAtmA kururAjo yudhiShThiraH |
ashvamedhasya kauravya chakArAharaNe matim || 17||

samanuj~nApya tu sa taM kRRiShNadvaipAyanaM nRRipaH |
vAsudevamathAmantrya vAgmI vachanamabravIt || 18||

devakI suprajA devI tvayA puruShasattama |
yadbrUyAM tvAM mahAbAho tatkRRithAstvamihAchyuta || 19||

tvatprabhAvArjitAnbhogAnashnIma yadunandana |
parAkrameNa buddhyA cha tvayeyaM nirjitA mahI || 20||

dIkShayasva tvamAtmAnaM tvaM naH paramako guruH |
tvayIShTavati dharmaj~na vipApmA syAmahaM vibho || 21||

tvaM hi yaj~no.akSharaH sarvastvaM dharmastvaM prajApatiH || 21||

vAsudeva uvAcha||

tvamevaitanmahAbAho vaktumarhasyari.ndama |
tvaM gatiH sarvabhUtAnAmiti me nishchitA matiH || 22||

tvaM chAdya kuruvIrANAM dharmeNAbhivirAjase |
guNabhUtAH sma te rAja.nstvaM no rAjanmato guruH || 23||

yajasva madanuj~nAtaH prApta eva kraturmayA |
yunaktu no bhavAnkArye yatra vA~nChasi bhArata || 24||

satyaM te pratijAnAmi sarvaM kartAsmi te.anagha || 24||

bhImasenArjunau chaiva tathA mAdravatIsutau |
iShTavanto bhaviShyanti tvayIShTavati bhArata || 25||

\hrule

\medskip
                  71
\medskip

vaishampAyana uvAcha||

evamuktastu kRRiShNena dharmaputro yudhiShThiraH |
vyAsamAmantrya medhAvI tato vachanamabravIt || 1||

yathA kAlaM bhavAnvetti hayamedhasya tattvataH |
dIkShayasva tadA mA tvaM tvayyAyatto hi me kratuH || 2||

vyAsa uvAcha||

ahaM pailo.atha kaunteya yAj~navalkyastathaiva cha |
vidhAnaM yadyathAkAlaM tatkartAro na sa.nshayaH || 3||

chaitryAM hi paurNamAsyAM cha tava dIkShA bhaviShyati |
sambhArAH sambhriyantAM te yaj~nArthaM puruSharShabha || 4||

ashvavidyAvidashchaiva sUtA viprAshcha tadvidaH |
medhyamashvaM parIkShantAM tava yaj~nArthasiddhaye || 5||

tamutsRRijya yathAshAstraM pRRithivIM sAgarAmbarAm |
sa paryetu yasho nAmnA tava pArthiva vardhayan || 6||

vaishampAyana uvAcha||

ityuktaH sa tathetyuktvA pANDavaH pRRithivIpatiH |
chakAra sarvaM rAjendra yathoktaM brahmavAdinA || 7||

sambhArAshchaiva rAjendra sarve sa~NkalpitAbhavan || 7||

sa sambhArAnsamAhRRitya nRRipo dharmAtmajastadA |
nyavedayadameyAtmA kRRiShNadvaipAyanAya vai || 8||

tato.abravInmahAtejA vyAso dharmAtmajaM nRRipam |
yathAkAlaM yathAyogaM sajjAH sma tava dIkShaNe || 9||

sphyashcha kUrchashcha sauvarNo yachchAnyadapi kaurava |
tatra yogyaM bhavetki~nchittadraukmaM kriyatAmiti || 10||

ashvashchotsRRijyatAmadya pRRithvyAmatha yathAkramam |
suguptashcha charatveSha yathAshAstraM yudhiShThira || 11||

yudhiShThira uvAcha||

ayamashvo mayA brahmannutsRRiShTaH pRRithivImimAm |
chariShyati yathAkAmaM tatra vai sa.nvidhIyatAm || 12||

pRRithivIM paryaTantaM hi turagaM kAmachAriNam |
kaH pAlayediti mune tadbhavAnvaktumarhati || 13||

vaishampAyana uvAcha||

ityuktaH sa tu rAjendra kRRiShNadvaipAyano.abravIt |
bhImasenAdavarajaH shreShThaH sarvadhanuShmatAm || 14||

jiShNuH sahiShNurdhRRiShNushcha sa enaM pAlayiShyati |
shaktaH sa hi mahIM jetuM nivAtakavachAntakaH || 15||

tasminhyastrANi divyAni divyaM saMhananaM tathA |
divyaM dhanushcheShudhI cha sa enamanuyAsyati || 16||

sa hi dharmArthakushalaH sarvavidyAvishAradaH |
yathAshAstraM nRRipashreShTha chArayiShyati te hayam || 17||

rAjaputro mahAbAhuH shyAmo rAjIvalochanaH |
abhimanyoH pitA vIraH sa enamanuyAsyati || 18||

bhImaseno.api tejasvI kaunteyo.amitavikramaH |
samartho rakShituM rAShTraM nakulashcha vishAM pate || 19||

sahadevastu kauravya samAdhAsyati buddhimAn |
kuTumbatantraM vidhivatsarvameva mahAyashAH || 20||

tattu sarvaM yathAnyAyamuktaM kurukulodvahaH |
chakAra phalgunaM chApi sa.ndidesha hayaM prati || 21||

yudhiShThira uvAcha||

ehyarjuna tvayA vIra hayo.ayaM paripAlyatAm |
tvamarho rakShituM hyenaM nAnyaH kashchana mAnavaH || 22||

ye chApi tvAM mahAbAho pratyudIyurnarAdhipAH |
tairvigraho yathA na syAttathA kAryaM tvayAnagha || 23||

AkhyAtavyashcha bhavatA yaj~no.ayaM mama sarvashaH |
pArthivebhyo mahAbAho samaye gamyatAmiti || 24||

evamuktvA sa dharmAtmA bhrAtaraM savyasAchinam |
bhImaM cha nakulaM chaiva puraguptau samAdadhat || 25||

kuTumbatantre cha tathA sahadevaM yudhAM patim |
anumAnya mahIpAlaM dhRRitarAShTraM yudhiShThiraH || 26||

\hrule

\medskip
              arjunasya ashvAnusaraNam.h
                  72
\medskip

vaishampAyana uvAcha||

dIkShAkAle tu samprApte tataste sumahartvijaH |
vidhivaddIkShayAmAsurashvamedhAya pArthivam || 1||

kRRitvA sa pashubandhA.nshcha dIkShitaH pANDunandanaH |
dharmarAjo mahAtejAH sahartvigbhirvyarochata || 2||

hayashcha hayamedhArthaM svayaM sa brahmavAdinA |
utsRRiShTaH shAstravidhinA vyAsenAmitatejasA || 3||

sa rAjA dharmajo rAjandIkShito vibabhau tadA |
hemamAlI rukmakaNThaH pradIpta iva pAvakaH || 4||

kRRiShNAjinI daNDapANiH kShaumavAsAH sa dharmajaH |
vibabhau dyutimAnbhUyaH prajApatirivAdhvare || 5||

tathaivAsyartvijaH sarve tulyaveShA vishAM pate |
babhUvurarjunashchaiva pradIpta iva pAvakaH || 6||

shvetAshvaH kRRiShNasAraM taM sasArAshvaM dhana~njayaH |
vidhivatpRRithivIpAla dharmarAjasya shAsanAt || 7||

vikShipangANDivaM rAjanbaddhagodhA~NgulitravAn |
tamashvaM pRRithivIpAla mudA yuktaH sasAra ha || 8||

AkumAraM tadA rAjannAgamattatpuraM vibho |
draShTukAmaM kurushreShThaM prayAsyantaM dhana~njayam || 9||

teShAmanyonyasaMmardAdUShmeva samajAyata |
didRRikShUNAM hayaM taM cha taM chaiva hayasAriNam || 10||

tataH shabdo mahArAja dashAshAH pratipUrayan |
babhUva prekShatAM nR^INAM kuntIputraM dhana~njayam || 11||

eSha gachChati kaunteyasturagashchaiva dIptimAn |
yamanveti mahAbAhuH sa.nspRRishandhanuruttamam || 12||

evaM shushrAva vadatAM giro jiShNurudAradhIH |
svasti te.astu vrajAriShTaM punashchaihIti bhArata || 13||

athApare manuShyendra puruShA vAkyamabruvan |
nainaM pashyAma saMmarde dhanuretatpradRRishyate || 14||

etaddhi bhImanirhrAdaM vishrutaM gANDivaM dhanuH |
svasti gachChatvariShTaM vai panthAnamakutobhayam || 15||

nivRRittamenaM drakShyAmaH punarevaM cha te.abruvan || 15||

evamAdyA manuShyANAM strINAM cha bharatarShabha |
shushrAva madhurA vAchaH punaH punarudIritAH || 16||

yAj~navalkyasya shiShyashcha kushalo yaj~nakarmaNi |
prAyAtpArthena sahitaH shAntyarthaM vedapAragaH || 17||

brAhmaNAshcha mahIpAla bahavo vedapAragAH |
anujagmurmahAtmAnaM kShatriyAshcha visho.api cha || 18||

pANDavaiH pRRithivImashvo nirjitAmastratejasA |
chachAra sa mahArAja yathAdeshaM sa sattama || 19||

tatra yuddhAni vRRittAni yAnyAsanpANDavasya ha |
tAni vakShyAmi te vIra vichitrANi mahAnti cha || 20||

sa hayaH pRRithivIM rAjanpradakShiNamari.ndama |
sasArottarataH pUrvaM tannibodha mahIpate || 21||

avamRRidnansa rAShTrANi pArthivAnAM hayottamaH |
shanaistadA pariyayau shvetAshvashcha mahArathaH || 22||

tatra sa~NkalanA nAsti rAj~nAmayutashastadA |
ye.ayudhyanta mahArAja kShatriyA hatabAndhavAH || 23||

kirAtA vikRRitA rAjanbahavo.asidhanurdharAH |
mlechChAshchAnye bahuvidhAH pUrvaM vinikRRitA raNe || 24||

AryAshcha pRRithivIpAlAH prahRRiShTanaravAhanAH |
samIyuH pANDuputreNa bahavo yuddhadurmadAH || 25||

evaM yuddhAni vRRittAni tatra tatra mahIpate |
arjunasya mahIpAlairnAnAdeshanivAsibhiH || 26||

yAni tUbhayato rAjanprataptAni mahAnti cha |
tAni yuddhAni vakShyAmi kaunteyasya tavAnagha || 27||

\hrule

\medskip
              traigartavijayaH
                  73
\medskip

vaishampAyana uvAcha||

trigartairabhavadyuddhaM kRRitavairaiH kirITinaH |
mahArathasamAj~nAtairhatAnAM putranaptRRibhiH || 1||

te samAj~nAya samprAptaM yaj~niyaM turagottamam |
viShayAnte tato vIrA da.nshitAH paryavArayan || 2||

rathino baddhatUNIrAH sadashvaiH samala~NkRRitaiH |
parivArya hayaM rAjangrahItuM samprachakramuH || 3||

tataH kirITI sa~nchintya teShAM rAj~nAM chikIrShitam |
vArayAmAsa tAnvIrAnsAntvapUrvamari.ndamaH || 4||

tamanAdRRitya te sarve sharairabhyahana.nstadA |
tamorajobhyAM sa~nChannA.nstAnkirITI nyavArayat || 5||

abravIchcha tato jiShNuH prahasanniva bhArata |
nivartadhvamadharmaj~nAH shreyo jIvitameva vaH || 6||

sa hi vIraH prayAsyanvai dharmarAjena vAritaH |
hatabAndhavA na te pArtha hantavyAH pArthivA iti || 7||

sa tadA tadvachaH shrutvA dharmarAjasya dhImataH |
tAnnivartadhvamityAha na nyavartanta chApi te || 8||

tatastrigartarAjAnaM sUryavarmANamAhave |
vitatya sharajAlena prajahAsa dhana~njayaH || 9||

tataste rathaghoSheNa khuranemisvanena cha |
pUrayanto dishaH sarvA dhana~njayamupAdravan || 10||

sUryavarmA tataH pArthe sharANAM nataparvaNAm |
shatAnyamu~nchadrAjendra laghvastramabhidarshayan || 11||

tathaivAnye maheShvAsA ye tasyaivAnuyAyinaH |
mumuchuH sharavarShANi dhana~njayavadhaiShiNaH || 12||

sa tA~njyApu~NkhanirmuktairbahubhiH subahU~nsharAn |
chichCheda pANDavo rAja.nste bhUmau nyapata.nstadA || 13||

ketuvarmA tu tejasvI tasyaivAvarajo yuvA |
yuyudhe bhrAturarthAya pANDavena mahAtmanA || 14||

tamApatantaM samprekShya ketuvarmANamAhave |
abhyaghnannishitairbANairbIbhatsuH paravIrahA || 15||

ketuvarmaNyabhihate dhRRitavarmA mahArathaH |
rathenAshu samAvRRitya sharairjiShNumavAkirat || 16||

tasya tAM shIghratAmIkShya tutoShAtIva vIryavAn |
guDAkesho mahAtejA bAlasya dhRRitavarmaNaH || 17||

na sa.ndadhAnaM dadRRishe nAdadAnaM cha taM tadA |
kirantameva sa sharAndadRRishe pAkashAsaniH || 18||

sa tu taM pUjayAmAsa dhRRitavarmANamAhave |
manasA sa muhUrtaM vai raNe samabhiharShayan || 19||

taM pannagamiva kruddhaM kuruvIraH smayanniva |
prItipUrvaM mahArAja prANairna vyaparopayat || 20||

sa tathA rakShyamANo vai pArthenAmitatejasA |
dhRRitavarmA sharaM tIkShNaM mumocha vijaye tadA || 21||

sa tena vijayastUrNamasyanviddhaH kare bhRRisham |
mumocha gANDIvaM duHkhAttatpapAtAtha bhUtale || 22||

dhanuShaH patatastasya savyasAchikarAdvibho |
indrasyevAyudhasyAsIdrUpaM bharatasattama || 23||

tasminnipatite divye mahAdhanuShi pArthiva |
jahAsa sasvanaM hAsaM dhRRitavarmA mahAhave || 24||

tato roShAnvito jiShNuH pramRRijya rudhiraM karAt |
dhanurAdatta taddivyaM sharavarShaM vavarSha cha || 25||

tato halahalAshabdo divaspRRigabhavattadA |
nAnAvidhAnAM bhUtAnAM tatkarmAtIva sha.nsatAm || 26||

tataH samprekShya taM kruddhaM kAlAntakayamopamam |
jiShNuM traigartakA yodhAstvaritAH paryavArayan || 27||

abhisRRitya parIpsArthaM tataste dhRRitavarmaNaH |
parivavrurguDAkeshaM tatrAkrudhyaddhana~njayaH || 28||

tato yodhA~njaghAnAshu teShAM sa dasha chAShTa cha |
mahendravajrapratimairAyasairnishitaiH sharaiH || 29||

tA.nstu prabhagnAnsamprekShya tvaramANo dhana~njayaH |
sharairAshIviShAkArairjaghAna svanavaddhasan || 30||

te bhagnamanasaH sarve traigartakamahArathAH |
disho vidudruvuH sarvA dhana~njayasharArditAH || 31||

ta UchuH puruShavyAghraM sa.nshaptakaniShUdanam |
tava sma ki~NkarAH sarve sarve cha vashagAstava || 32||

Aj~nApayasva naH pArtha prahvAnpreShyAnavasthitAn |
kariShyAmaH priyaM sarvaM tava kauravanandana || 33||

etadAj~nAya vachanaM sarvA.nstAnabravIttadA |
jIvitaM rakShata nRRipAH shAsanaM gRRihyatAmiti || 34||

\hrule

\medskip
              vajradattaparAjayaH
                  74
\medskip

vaishampAyana uvAcha||

prAgjyotiShamathAbhyetya vyacharatsa hayottamaH |
bhagadattAtmajastatra niryayau raNakarkashaH || 1||

sa hayaM pANDuputrasya viShayAntamupAgatam |
yuyudhe bharatashreShTha vajradatto mahIpatiH || 2||

so.abhiniryAya nagarAdbhagadattasuto nRRipaH |
ashvamAyAntamunmathya nagarAbhimukho yayau || 3||

tamAlakShya mahAbAhuH kurUNAmRRiShabhastadA |
gANDIvaM vikShipa.nstUrNaM sahasA samupAdravat || 4||

tato gANDIvanirmuktairiShubhirmohito nRRipaH |
hayamutsRRijya taM vIrastataH pArthamupAdravat || 5||

punaH pravishya nagaraM da.nshitaH sa nRRipottamaH |
Aruhya nAgapravaraM niryayau yuddhakA~NkShayA || 6||

pANDureNAtapatreNa dhriyamANena mUrdhani |
dodhUyatA chAmareNa shvetena cha mahArathaH || 7||

tataH pArthaM samAsAdya pANDavAnAM mahAratham |
AhvayAmAsa kauravyaM bAlyAnmohAchcha sa.nyuge || 8||

sa vAraNaM nagaprakhyaM prabhinnakaraTAmukham |
preShayAmAsa sa~NkruddhastataH shvetahayaM prati || 9||

vikSharantaM yathA meghaM paravAraNavAraNam |
shAstravatkalpitaM sa~Nkhye trisAhaM yuddhadurmadam || 10||

prachodyamAnaH sa gajastena rAj~nA mahAbalaH |
tadA~Nkushena vibabhAvutpatiShyannivAmbaram || 11||

tamApatantaM samprekShya kruddho rAjandhana~njayaH |
bhUmiShTho vAraNagataM yodhayAmAsa bhArata || 12||

vajradattastu sa~Nkruddho mumochAshu dhana~njaye |
tomarAnagnisa~NkAshA~nshalabhAniva vegitAn || 13||

arjunastAnasamprAptAngANDIvapreShitaiH sharaiH |
dvidhA tridhA cha chichCheda kha eva khagamaistadA || 14||

sa tAndRRiShTvA tathA ChinnA.nstomarAnbhagadattajaH |
iShUnasaktA.nstvaritaH prAhiNotpANDavaM prati || 15||

tato.arjunastUrNataraM rukmapu~NkhAnajihmagAn |
preShayAmAsa sa~Nkruddho bhagadattAtmajaM prati || 16||

sa tairviddho mahAtejA vajradatto mahAhave |
bhRRishAhataH papAtorvyAM na tvenamajahAtsmRRitiH || 17||

tataH sa punarAruhya vAraNapravaraM raNe |
avyagraH preShayAmAsa jayArthI vijayaM prati || 18||

tasmai bANA.nstato jiShNurnirmuktAshIviShopamAn |
preShayAmAsa sa~Nkruddho jvalitAniva pAvakAn || 19||

sa tairviddho mahAnAgo visravanrudhiraM babhau |
himavAniva shailendro bahuprasravaNastadA || 20||

\hrule

\medskip
                  75
\medskip

vaishampAyana uvAcha||

evaM trirAtramabhavattadyuddhaM bharatarShabha |
arjunasya narendreNa vRRitreNeva shatakratoH || 1||

tatashchaturthe divase vajradatto mahAbalaH |
jahAsa sasvanaM hAsaM vAkyaM chedamathAbravIt || 2||

arjunArjuna tiShThasva na me jIvanvimokShyase |
tvAM nihatya kariShyAmi pitustoyaM yathAvidhi || 3||

tvayA vRRiddho mama pitA bhagadattaH pituH sakhA |
hato vRRiddho.apachAyitvAchChishuM mAmadya yodhaya || 4||

ityevamuktvA sa~Nkruddho vajradatto narAdhipaH |
preShayAmAsa kauravya vAraNaM pANDavaM prati || 5||

sampreShyamANo nAgendro vajradattena dhImatA |
utpatiShyannivAkAshamabhidudrAva pANDavam || 6||

agrahastapramuktena shIkareNa sa phalgunam |
samukShata mahArAja shailaM nIla ivAmbudaH || 7||

sa tena preShito rAj~nA meghavanninadanmuhuH |
mukhADambaraghoSheNa samAdravata phalgunam || 8||

sa nRRityanniva nAgendro vajradattaprachoditaH |
AsasAda drutaM rAjankauravANAM mahAratham || 9||

tamApatantaM samprekShya vajradattasya vAraNam |
gANDIvamAshritya balI na vyakampata shatruhA || 10||

chukrodha balavachchApi pANDavastasya bhUpateH |
kAryavighnamanusmRRitya pUrvavairaM cha bhArata || 11||

tatastaM vAraNaM kruddhaH sharajAlena pANDavaH |
nivArayAmAsa tadA veleva makarAlayam || 12||

sa nAgapravaro vIryAdarjunena nivAritaH |
tasthau sharairvitunnA~NgaH shvAvichChalalito yathA || 13||

nivAritaM gajaM dRRiShTvA bhagadattAtmajo nRRipaH |
utsasarja shitAnbANAnarjune krodhamUrChitaH || 14||

arjunastu mahArAja sharaiH sharavighAtibhiH |
vArayAmAsa tAnastA.nstadadbhutamivAbhavat || 15||

tataH punaratikruddho rAjA prAgjyotiShAdhipaH |
preShayAmAsa nAgendraM balavachChvasanopamam || 16||

tamApatantaM samprekShya balavAnpAkashAsaniH |
nArAchamagnisa~NkAshaM prAhiNodvAraNaM prati || 17||

sa tena vAraNo rAjanmarmaNyabhihato bhRRisham |
papAta sahasA bhUmau vajrarugNa ivAchalaH || 18||

sa pata~nshushubhe nAgo dhana~njayasharAhataH |
vishanniva mahAshailo mahIM vajraprapIDitaH || 19||

tasminnipatite nAge vajradattasya pANDavaH |
taM na bhetavyamityAha tato bhUmigataM nRRipam || 20||

abravIddhi mahAtejAH prasthitaM mAM yudhiShThiraH |
rAjAnaste na hantavyA dhana~njaya katha~nchana || 21||

sarvametannaravyAghra bhavatvetAvatA kRRitam |
yodhAshchApi na hantavyA dhana~njaya raNe tvayA || 22||

vaktavyAshchApi rAjAnaH sarvaiH saha suhRRijjanaiH |
yudhiShThirasyAshvamedho bhavadbhiranubhUyatAm || 23||

iti bhrAtRRivachaH shrutvA na hanmi tvAM janAdhipa |
uttiShTha na bhayaM te.asti svastimAngachCha pArthiva || 24||

AgachChethA mahArAja parAM chaitrImupasthitAm |
tadAshvamedho bhavitA dharmarAjasya dhImataH || 25||

evamuktaH sa rAjA tu bhagadattAtmajastadA |
tathetyevAbravIdvAkyaM pANDavenAbhinirjitaH || 26||

\hrule

\medskip
              saindhavaparAjayaH
                  76
\medskip

vaishampAyana uvAcha||

saindhavairabhavadyuddhaM tatastasya kirITinaH |
hatasheShairmahArAja hatAnAM cha sutairapi || 1||

te.avatIrNamupashrutya viShayaM shvetavAhanam |
pratyudyayuramRRiShyanto rAjAnaH pANDavarShabham || 2||

ashvaM cha taM parAmRRishya viShayAnte viShopamAH |
na bhayaM chakrire pArthAdbhImasenAdanantarAt || 3||

te.avidUrAddhanuShpANiM yaj~niyasya hayasya cha |
bIbhatsuM pratyapadyanta padAtinamavasthitam || 4||

tataste tu mahAvIryA rAjAnaH paryavArayan |
jigIShanto naravyAghrAH pUrvaM vinikRRitA yudhi || 5||

te nAmAnyatha gotrANi karmANi vividhAni cha |
kIrtayantastadA pArthaM sharavarShairavAkiran || 6||

te kirantaH sharA.nstIkShNAnvAraNendranivAraNAn |
raNe jayamabhIpsantaH kaunteyaM paryavArayan || 7||

te.asamIkShyaiva taM vIramugrakarmANamAhave |
sarve yuyudhire vIrA rathasthAstaM padAtinam || 8||

te tamAjaghnire vIraM nivAtakavachAntakam |
sa.nshaptakanihantAraM hantAraM saindhavasya cha || 9||

tato rathasahasreNa hayAnAmayutena cha |
koShThakIkRRitya kaunteyaM samprahRRiShTamayodhayan || 10||

sa.nsmaranto vadhaM vIrAH sindhurAjasya dhImataH |
jayadrathasya kauravya samare savyasAchinA || 11||

tataH parjanyavatsarve sharavRRiShTimavAsRRijan |
taiH kIrNaH shushubhe pArtho ravirmeghAntare yathA || 12||

sa sharaiH samavachChanno dadRRishe pANDavarShabhaH |
pa~njarAntarasa~nchArI shakunta iva bhArata || 13||

tato hAhAkRRitaM sarvaM kaunteye sharapIDite |
trailokyamabhavadrAjanravishchAsIdrajoruNaH || 14||

tato vavau mahArAja mAruto romaharShaNaH |
rAhuragrasadAdityaM yugapatsomameva cha || 15||

ulkAshcha jaghnire sUryaM vikIryantyaH samantataH |
vepathushchAbhavadrAjankailAsasya mahAgireH || 16||

mumuchushchAsramatyuShNaM duHkhashokasamanvitAH |
saptarShayo jAtabhayAstathA devarShayo.api cha || 17||

shashashchAshu vinirbhidya maNDalaM shashino.apatat |
viparItastadA rAja.nstasminnutpAtalakShaNe || 18||

rAsabhAruNasa~NkAshA dhanuShmantaH savidyutaH |
AvRRitya gaganaM meghA mumuchurmA.nsashoNitam || 19||

evamAsIttadA vIre sharavarShAbhisa.nvRRite |
loke.asminbharatashreShTha tadadbhutamivAbhavat || 20||

tasya tenAvakIrNasya sharajAlena sarvashaH |
mohAtpapAta gANDIvamAvApashcha karAdapi || 21||

tasminmohamanuprApte sharajAlaM mahattaram |
saindhavA mumuchustUrNaM gatasattve mahArathe || 22||

tato mohasamApannaM j~nAtvA pArthaM divaukasaH |
sarve vitrastamanasastasya shAntiparAbhavan || 23||

tato devarShayaH sarve tathA saptarShayo.api cha |
brahmarShayashcha vijayaM jepuH pArthasya dhImataH || 24||

tataH pradIpite devaiH pArthatejasi pArthiva |
tasthAvachalavaddhImAnsa~NgrAme paramAstravit || 25||

vichakarSha dhanurdivyaM tataH kauravanandanaH |
yantrasyeveha shabdo.abhUnmahA.nstasya punaH punaH || 26||

tataH sa sharavarShANi pratyamitrAnprati prabhuH |
vavarSha dhanuShA pArtho varShANIva sureshvaraH || 27||

tataste saindhavA yodhAH sarva eva sarAjakAH |
nAdRRishyanta sharaiH kIrNAH shalabhairiva pAvakAH || 28||

tasya shabdena vitresurbhayArtAshcha vidudruvuH |
mumuchushchAshru shokArtAH suShupushchApi saindhavAH || 29||

tA.nstu sarvAnnarashreShThaH sarvato vicharanbalI |
alAtachakravadrAja~nsharajAlaiH samarpayat || 30||

tadindrajAlapratimaM bANajAlamamitrahA |
vyasRRijaddikShu sarvAsu mahendra iva vajrabhRRit || 31||

meghajAlanibhaM sainyaM vidArya sa raviprabhaH |
vibabhau kauravashreShThaH sharadIva divAkaraH || 32||

\hrule

\medskip
                  77
\medskip

vaishampAyana uvAcha||

tato gANDIvabhRRichChUro yuddhAya samavasthitaH |
vibabhau yudhi durdharSho himavAnachalo yathA || 1||

tataH saindhavayodhAste punareva vyavasthitAH |
vimu~nchantaH susa.nrabdhAH sharavarShANi bhArata || 2||

tAnprasahya mahAvIryaH punareva vyavasthitAn |
tataH provAcha kaunteyo mumUrShU~nshlakShNayA girA || 3||

yudhyadhvaM parayA shaktyA yatadhvaM cha vadhe mama |
kurudhvaM sarvakAryANi mahadvo bhayamAgatam || 4||

eSha yotsyAmi vaH sarvAnnivArya sharavAgurAm |
tiShThadhvaM yuddhamanaso darpaM vinayitAsmi vaH || 5||

etAvaduktvA kauravyo ruShA gANDIvabhRRittadA |
tato.atha vachanaM smRRitvA bhrAturjyeShThasya bhArata || 6||

na hantavyA raNe tAta kShatriyA vijigIShavaH |
jetavyAshcheti yatproktaM dharmarAj~nA mahAtmanA || 7||

chintayAmAsa cha tadA phalgunaH puruSharShabhaH || 7||

ityukto.ahaM narendreNa na hantavyA nRRipA iti |
kathaM tanna mRRiSheha syAddharmarAjavachaH shubham || 8||

na hanyera.nshcha rAjAno rAj~nashchAj~nA kRRitA bhavet |
iti sa~nchintya sa tadA bhrAtuH priyahite rataH || 9||

provAcha vAkyaM dharmaj~naH saindhavAnyuddhadurmadAn || 9||

bAlAnstriyo vA yuShmAkaM na haniShye vyavasthitAn |
yashcha vakShyati sa~NgrAme tavAsmIti parAjitaH || 10||

etachChrutvA vacho mahyaM kurudhvaM hitamAtmanaH |
ato.anyathA kRRichChragatA bhaviShyatha mayArditAH || 11||

evamuktvA tu tAnvIrAnyuyudhe kurupu~NgavaH |
atvarAvAnasa.nrabdhaH sa.nrabdhairvijigIShubhiH || 12||

tataH shatasahasrANi sharANAM nataparvaNAm |
mumuchuH saindhavA rAja.nstadA gANDIvadhanvani || 13||

sa tAnApatataH krUrAnAshIviShaviShopamAn |
chichCheda nishitairbANairantaraiva dhana~njayaH || 14||

ChittvA tu tAnAshugamAnka~NkapatrA~nshilAshitAn |
ekaikameSha dashabhirbibheda samare sharaiH || 15||

tataH prAsA.nshcha shaktIshcha punareva dhana~njaye |
jayadrathaM hataM smRRitvA chikShipuH saindhavA nRRipAH || 16||

teShAM kirITI sa~NkalpaM moghaM chakre mahAmanAH |
sarvA.nstAnantarA ChittvA mudA chukrosha pANDavaH || 17||

tathaivApatatAM teShAM yodhAnAM jayagRRiddhinAm |
shirA.nsi pAtayAmAsa bhallaiH saMnataparvabhiH || 18||

teShAM pradravatAM chaiva punareva cha dhAvatAm |
nivartatAM cha shabdo.abhUtpUrNasyeva mahodadheH || 19||

te vadhyamAnAstu tadA pArthenAmitatejasA |
yathAprANaM yathotsAhaM yodhayAmAsurarjunam || 20||

tataste phalgunenAjau sharaiH saMnataparvabhiH |
kRRitA visa~nj~nA bhUyiShThAH klAntavAhanasainikAH || 21||

tA.nstu sarvAnpariglAnAnviditvA dhRRitarAShTrajA |
duHshalA bAlamAdAya naptAraM prayayau tadA || 22||

surathasya sutaM vIraM rathenAnAgasaM tadA || 22||

shAntyarthaM sarvayodhAnAmabhyagachChata pANDavam |
sA dhana~njayamAsAdya mumochArtasvaraM tadA || 23||

dhana~njayo.api tAM dRRiShTvA dhanurvisasRRije prabhuH || 23||

samutsRRiShTadhanuH pArtho vidhivadbhaginIM tadA |
prAha kiM karavANIti sA cha taM vAkyamabravIt || 24||

eSha te bharatashreShTha svasrIyasyAtmajaH shishuH |
abhivAdayate vIra taM pashya puruSharShabha || 25||

ityuktastasya pitaraM sa paprachChArjunastadA |
kvAsAviti tato rAjanduHshalA vAkyamabravIt || 26||

pitRRishokAbhisantapto viShAdArto.asya vai pitA |
pa~nchatvamagamadvIra yathA tanme nibodha ha || 27||

sa pUrvaM pitaraM shrutvA hataM yuddhe tvayAnagha |
tvAmAgataM cha sa.nshrutya yuddhAya hayasAriNam || 28||

pitushcha mRRityuduHkhArto.ajahAtprANAndhana~njaya || 28||

prApto bIbhatsurityeva nAma shrutvaiva te.anagha |
viShAdArtaH papAtorvyAM mamAra cha mamAtmajaH || 29||

taM tu dRRiShTvA nipatitaM tatastasyAtmajaM vibho |
gRRihItvA samanuprAptA tvAmadya sharaNaiShiNI || 30||

ityuktvArtasvaraM sA tu mumocha dhRRitarAShTrajA |
dInA dInaM sthitaM pArthamabravIchchApyadhomukham || 31||

svasAraM mAmavekShasva svasrIyAtmajameva cha |
kartumarhasi dharmaj~na dayAM mayi kurUdvaha || 32||

vismRRitya kururAjAnaM taM cha mandaM jayadratham || 32||

abhimanyoryathA jAtaH parikShitparavIrahA |
tathAyaM surathAjjAto mama pautro mahAbhuja || 33||

tamAdAya naravyAghra samprAptAsmi tavAntikam |
shamArthaM sarvayodhAnAM shRRiNu chedaM vacho mama || 34||

Agato.ayaM mahAbAho tasya mandasya pautrakaH |
prasAdamasya bAlasya tasmAttvaM kartumarhasi || 35||

eSha prasAdya shirasA mayA sArdhamari.ndama |
yAchate tvAM mahAbAho shamaM gachCha dhana~njaya || 36||

bAlasya hatabandhoshcha pArtha ki~nchidajAnataH |
prasAdaM kuru dharmaj~na mA manyuvashamanvagAH || 37||

tamanAryaM nRRisha.nsaM cha vismRRityAsya pitAmaham |
AgaskAriNamatyarthaM prasAdaM kartumarhasi || 38||

evaM bruvatyAM karuNaM duHshalAyAM dhana~njayaH |
sa.nsmRRitya devIM gAndhArIM dhRRitarAShTraM cha pArthivam || 39||

provAcha duHkhashokArtaH kShatradharmaM vigarhayan || 39||

dhiktaM duryodhanaM kShudraM rAjyalubdhaM cha mAninam |
yatkRRite bAndhavAH sarve mayA nItA yamakShayam || 40||

ityuktvA bahu sAntvAdi prasAdamakarojjayaH |
pariShvajya cha tAM prIto visasarja gRRihAnprati || 41||

duHshalA chApi tAnyodhAnnivArya mahato raNAt |
sampUjya pArthaM prayayau gRRihAnprati shubhAnanA || 42||

tataH saindhavakAnyodhAnvinirjitya nararShabhaH |
punarevAnvadhAvatsa taM hayaM kAmachAriNam || 43||

sasAra yaj~niyaM vIro vidhivatsa vishAM pate |
tArAmRRigamivAkAshe devadevaH pinAkadhRRik || 44||

sa cha vAjI yatheShTena tA.nstAndeshAnyathAsukham |
vichachAra yathAkAmaM karma pArthasya vardhayan || 45||

krameNa sa hayastvevaM vicharanbharatarShabha |
maNipUrapaterdeshamupAyAtsahapANDavaH || 46||

\hrule

\medskip
              babhruvAhanayuddham.h
                  78
\medskip

vaishampAyana uvAcha||

shrutvA tu nRRipatirvIraM pitaraM babhruvAhanaH |
niryayau vinayenAryo brAhmaNArghyapuraHsaraH || 1||

maNipUreshvaraM tvevamupayAtaM dhana~njayaH |
nAbhyanandata medhAvI kShatradharmamanusmaran || 2||

uvAcha chainaM dharmAtmA samanyuH phalgunastadA |
prakriyeyaM na te yuktA bahistvaM kShatradharmataH || 3||

sa.nrakShyamANaM turagaM yaudhiShThiramupAgatam |
yaj~niyaM viShayAnte mAM nAyotsIH kiM nu putraka || 4||

dhiktvAmastu sudurbuddhiM kShatradharmAvishAradam |
yo mAM yuddhAya samprAptaM sAmnaivAtho tvamagrahIH || 5||

na tvayA puruShArthashcha kashchidastIha jIvatA |
yastvaM strIvadyudhA prAptaM sAmnA mAM pratyagRRihNathAH || 6||

yadyahaM nyastashastrastvAmAgachCheyaM sudurmate |
prakriyeyaM tato yuktA bhavettava narAdhama || 7||

tamevamuktaM bhartrA tu viditvA pannagAtmajA |
amRRiShyamANA bhittvorvImulUpI tamupAgamat || 8||

sA dadarsha tataH putraM vimRRishantamadhomukham |
santarjyamAnamasakRRidbhartrA yuddhArthinA vibho || 9||

tataH sA chArusarvA~NgI tamupetyoragAtmajA |
ulUpI prAha vachanaM kShatradharmavishAradA || 10||

ulUpIM mAM nibodha tvaM mAtaraM pannagAtmajAm |
kuruShva vachanaM putra dharmaste bhavitA paraH || 11||

yudhyasvainaM kurushreShThaM dhana~njayamari.ndama |
evameSha hi te prIto bhaviShyati na sa.nshayaH || 12||

evamuddharShito mAtrA sa rAjA babhruvAhanaH |
manashchakre mahAtejA yuddhAya bharatarShabha || 13||

saMnahya kA~nchanaM varma shirastrANaM cha bhAnumat |
tUNIrashatasambAdhamAruroha mahAratham || 14||

sarvopakaraNairyuktaM yuktamashvairmanojavaiH |
suchakropaskaraM dhImAnhemabhANDapariShkRRitam || 15||

paramArchitamuchChritya dhvajaM siMhaM hiraNmayam |
prayayau pArthamuddishya sa rAjA babhruvAhanaH || 16||

tato.abhyetya hayaM vIro yaj~niyaM pArtharakShitam |
grAhayAmAsa puruShairhayashikShAvishAradaiH || 17||

gRRihItaM vAjinaM dRRiShTvA prItAtmA sa dhana~njayaH |
putraM rathasthaM bhUmiShThaH saMnyavArayadAhave || 18||

tataH sa rAjA taM vIraM sharavrAtaiH sahasrashaH |
ardayAmAsa nishitairAshIviShaviShopamaiH || 19||

tayoH samabhavadyuddhaM pituH putrasya chAtulam |
devAsuraraNaprakhyamubhayoH prIyamANayoH || 20||

kirITinaM tu vivyAdha shareNa nataparvaNA |
jatrudeshe naravyAghraH prahasanbabhruvAhanaH || 21||

so.abhyagAtsaha pu~Nkhena valmIkamiva pannagaH |
vinirbhidya cha kaunteyaM mahItalamathAvishat || 22||

sa gADhavedano dhImAnAlambya dhanuruttamam |
divyaM tejaH samAvishya pramIta iva sambabhau || 23||

sa sa~nj~nAmupalabhyAtha prashasya puruSharShabhaH |
putraM shakrAtmajo vAkyamidamAha mahIpate || 24||

sAdhu sAdhu mahAbAho vatsa chitrA~NgadAtmaja |
sadRRishaM karma te dRRiShTvA prItimAnasmi putraka || 25||

vimu~nchAmyeSha bANA.nste putra yuddhe sthiro bhava |
ityevamuktvA nArAchairabhyavarShadamitrahA || 26||

tAnsa gANDIvanirmuktAnvajrAshanisamaprabhAn |
nArAchairachChinadrAjA sarvAneva tridhA tridhA || 27||

tasya pArthaH sharairdivyairdhvajaM hemapariShkRRitam |
suvarNatAlapratimaM kShureNApAharadrathAt || 28||

hayA.nshchAsya mahAkAyAnmahAvegaparAkramAn |
chakAra rAj~no nirjIvAnprahasanpANDavarShabhaH || 29||

sa rathAdavatIryAshu rAjA paramakopanaH |
padAtiH pitaraM kopAdyodhayAmAsa pANDavam || 30||

samprIyamANaH pANDUnAmRRiShabhaH putravikramAt |
nAtyarthaM pIDayAmAsa putraM vajradharAtmajaH || 31||

sa hanyamAno vimukhaM pitaraM babhruvAhanaH |
sharairAshIviShAkAraiH punarevArdayadbalI || 32||

tataH sa bAlyAtpitaraM vivyAdha hRRidi patriNA |
nishitena supu~Nkhena balavadbabhruvAhanaH || 33||

sa bANastejasA dIpto jvalanniva hutAshanaH |
vivesha pANDavaM rAjanmarma bhittvAtiduHkhakRRit || 34||

sa tenAtibhRRishaM viddhaH putreNa kurunandanaH |
mahIM jagAma mohArtastato rAjandhana~njayaH || 35||

tasminnipatite vIre kauravANAM dhurandhare |
so.api mohaM jagAmAshu tatashchitrA~NgadAsutaH || 36||

vyAyamya sa.nyuge rAjA dRRiShTvA cha pitaraM hatam |
pUrvameva cha bANaughairgADhaviddho.arjunena saH || 37||

bhartAraM nihataM dRRiShTvA putraM cha patitaM bhuvi |
chitrA~NgadA paritrastA pravivesha raNAjiram || 38||

shokasantaptahRRidayA rudatI sA tataH shubhA |
maNipUrapatermAtA dadarsha nihataM patim || 39||

\hrule

\medskip
                  79
\medskip

vaishampAyana uvAcha||

tato bahuvidhaM bhIrurvilapya kamalekShaNA |
mumoha duHkhAddurdharShA nipapAta cha bhUtale || 1||

pratilabhya cha sA sa~nj~nAM devI divyavapurdharA |
ulUpIM pannagasutAM dRRiShTvedaM vAkyamabravIt || 2||

ulUpi pashya bhartAraM shayAnaM nihataM raNe |
tvatkRRite mama putreNa bAlena samiti~njayam || 3||

nanu tvamArye dharmaj~nA nanu chAsi pativratA |
yattvatkRRite.ayaM patitaH patiste nihato raNe || 4||

kiM tu sarvAparAdho.ayaM yadi te.adya dhana~njayaH |
kShamasva yAchyamAnA me sa~njIvaya dhana~njayam || 5||

nanu tvamArye dharmaj~nA trailokyaviditA shubhe |
yadghAtayitvA bhartAraM putreNeha na shochasi || 6||

nAhaM shochAmi tanayaM nihataM pannagAtmaje |
patimeva tu shochAmi yasyAtithyamidaM kRRitam || 7||

ityuktvA sA tadA devImulUpIM pannagAtmajAm |
bhartAramabhigamyedamityuvAcha yashasvinI || 8||

uttiShTha kurumukhyasya priyakAma mama priya |
ayamashvo mahAbAho mayA te parimokShitaH || 9||

nanu nAma tvayA vIra dharmarAjasya yaj~niyaH |
ayamashvo.anusartavyaH sa sheShe kiM mahItale || 10||

tvayi prANAH samAyattAH kurUNAM kurunandana |
sa kasmAtprANado.anyeShAM prANAnsantyaktavAnasi || 11||

ulUpi sAdhu sampashya bhartAraM nihataM raNe |
putraM chainaM samutsAhya ghAtayitvA na shochasi || 12||

kAmaM svapitu bAlo.ayaM bhUmau pretagatiM gataH |
lohitAkSho guDAkesho vijayaH sAdhu jIvatu || 13||

nAparAdho.asti subhage narANAM bahubhAryatA |
nArINAM tu bhavatyetanmA te bhUdbuddhirIdRRishI || 14||

sakhyaM hyetatkRRitaM dhAtrA shAshvataM chAvyayaM cha ha |
sakhyaM samabhijAnIhi satyaM sa~Ngatamastu te || 15||

putreNa ghAtayitvemaM patiM yadi na me.adya vai |
jIvantaM darshayasyadya parityakShyAmi jIvitam || 16||

sAhaM duHkhAnvitA bhIru patiputravinAkRRitA |
ihaiva prAyamAshiShye prekShantyAste na sa.nshayaH || 17||

ityuktvA pannagasutAM sapatnIM chaitravAhinI |
tataH prAyamupAsInA tUShNImAsIjjanAdhipa || 18||

\hrule

\medskip
                  80
\medskip

vaishampAyana uvAcha||

tathA vilapyoparatA bhartuH pAdau pragRRihya sA |
upaviShTAbhavaddevI sochChvAsaM putramIkShatI || 1||

tataH sa~nj~nAM punarlabdhvA sa rAjA babhruvAhanaH |
mAtaraM tAmathAlokya raNabhUmAvathAbravIt || 2||

ito duHkhataraM kiM nu yanme mAtA sukhaidhitA |
bhUmau nipatitaM vIramanushete mRRitaM patim || 3||

nihantAraM raNe.arINAM sarvashastrabhRRitAM varam |
mayA vinihataM sa~Nkhye prekShate durmaraM bata || 4||

aho.asyA hRRidayaM devyA dRRiDhaM yanna vidIryate |
vyUDhoraskaM mahAbAhuM prekShantyA nihataM patim || 5||

durmaraM puruSheNeha manye hyadhvanyanAgate |
yatra nAhaM na me mAtA viprayujyeta jIvitAt || 6||

aho dhikkuruvIrasya hyuraHsthaM kA~nchanaM bhuvi |
vyapaviddhaM hatasyeha mayA putreNa pashyata || 7||

bho bho pashyata me vIraM pitaraM brAhmaNA bhuvi |
shayAnaM vIrashayane mayA putreNa pAtitam || 8||

brAhmaNAH kurumukhyasya prayuktA hayasAriNaH |
kurvantu shAntikAM tvadya raNe yo.ayaM mayA hataH || 9||

vyAdishantu cha kiM viprAH prAyashchittamihAdya me |
sunRRisha.nsasya pApasya pitRRihantU raNAjire || 10||

dushcharA dvAdasha samA hatvA pitaramadya vai |
mameha sunRRisha.nsasya sa.nvItasyAsya charmaNA || 11||

shiraHkapAle chAsyaiva bhu~njataH pituradya me |
prAyashchittaM hi nAstyanyaddhatvAdya pitaraM mama || 12||

pashya nAgottamasute bhartAraM nihataM mayA |
kRRitaM priyaM mayA te.adya nihatya samare.arjunam || 13||

so.ahamapyadya yAsyAmi gatiM pitRRiniShevitAm |
na shaknomyAtmanAtmAnamahaM dhArayituM shubhe || 14||

sA tvaM mayi mRRite mAtastathA gANDIvadhanvani |
bhava prItimatI devi satyenAtmAnamAlabhe || 15||

ityuktvA sa tadA rAjA duHkhashokasamAhataH |
upaspRRishya mahArAja duHkhAdvachanamabravIt || 16||

shRRiNvantu sarvabhUtAni sthAvarANi charANi cha |
tvaM cha mAtaryathA satyaM bravImi bhujagottame || 17||

yadi nottiShThati jayaH pitA me bharatarShabhaH |
asminneva raNoddeshe shoShayiShye kalevaram || 18||

na hi me pitaraM hatvA niShkRRitirvidyate kvachit |
narakaM pratipatsyAmi dhruvaM guruvadhArditaH || 19||

vIraM hi kShatriyaM hatvA goshatena pramuchyate |
pitaraM tu nihatyaivaM dustarA niShkRRitirmayA || 20||

eSha hyeko mahAtejAH pANDuputro dhana~njayaH |
pitA cha mama dharmAtmA tasya me niShkRRitiH kutaH || 21||

ityevamuktvA nRRipate dhana~njayasuto nRRipaH |
upaspRRishyAbhavattUShNIM prAyopeto mahAmatiH || 22||

\hrule

\medskip
                  81
\medskip

vaishampAyana uvAcha||

prAyopaviShTe nRRipatau maNipUreshvare tadA |
pitRRishokasamAviShTe saha mAtrA parantapa || 1||

ulUpI chintayAmAsa tadA sa~njIvanaM maNim |
sa chopAtiShThata tadA pannagAnAM parAyaNam || 2||

taM gRRihItvA tu kauravya nAgarAjapateH sutA |
manaHprahlAdanIM vAchaM sainikAnAmathAbravIt || 3||

uttiShTha mA shuchaH putra naiSha jiShNustvayA hataH |
ajeyaH puruShaireSha devairvApi savAsavaiH || 4||

mayA tu mohinI nAma mAyaiShA samprayojitA |
priyArthaM puruShendrasya pituste.adya yashasvinaH || 5||

jij~nAsurhyeSha vai putra balasya tava kauravaH |
sa~NgrAme yudhyato rAjannAgataH paravIrahA || 6||

tasmAdasi mayA putra yuddhArthaM parichoditaH |
mA pApamAtmanaH putra sha~NkethAstvaNvapi prabho || 7||

RRiShireSha mahAtejAH puruShaH shAshvato.avyayaH |
nainaM shakto hi sa~NgrAme jetuM shakro.api putraka || 8||

ayaM tu me maNirdivyaH samAnIto vishAM pate |
mRRitAnmRRitAnpannagendrAnyo jIvayati nityadA || 9||

etamasyorasi tvaM tu sthApayasva pituH prabho |
sa~njIvitaM punaH putra tato draShTAsi pANDavam || 10||

ityuktaH sthApayAmAsa tasyorasi maNiM tadA |
pArthasyAmitatejAH sa pituH snehAdapApakRRit || 11||

tasminnyaste maNau vIra jiShNurujjIvitaH prabhuH |
suptotthita ivottasthau mRRiShTalohitalochanaH || 12||

tamutthitaM mahAtmAnaM labdhasa~nj~naM manasvinam |
samIkShya pitaraM svasthaM vavande babhruvAhanaH || 13||

utthite puruShavyAghre punarlakShmIvati prabho |
divyAH sumanasaH puNyA vavRRiShe pAkashAsanaH || 14||

anAhatA dundubhayaH praNedurmeghanisvanAH |
sAdhu sAdhviti chAkAshe babhUva sumahAnsvanaH || 15||

utthAya tu mahAbAhuH paryAshvasto dhana~njayaH |
babhruvAhanamAli~Ngya samAjighrata mUrdhani || 16||

dadarsha chAvidUre.asya mAtaraM shokakarshitAm |
ulUpyA saha tiShThantIM tato.apRRichChaddhana~njayaH || 17||

kimidaM lakShyate sarvaM shokavismayaharShavat |
raNAjiramamitraghna yadi jAnAsi sha.nsa me || 18||

jananI cha kimarthaM te raNabhUmimupAgatA |
nAgendraduhitA cheyamulUpI kimihAgatA || 19||

jAnAmyahamidaM yuddhaM tvayA madvachanAtkRRitam |
strINAmAgamane hetumahamichChAmi veditum || 20||

tamuvAcha tataH pRRiShTo maNipUrapatistadA |
prasAdya shirasA vidvAnulUpI pRRichChyatAmiti || 21||

\hrule

\medskip
                  82
\medskip

arjuna uvAcha||

kimAgamanakRRityaM te kauravyakulanandini |
maNipUrapatermAtustathaiva cha raNAjire || 1||

kachchitkushalakAmAsi rAj~no.asya bhujagAtmaje |
mama vA cha~nchalApA~Nge kachchittvaM shubhamichChasi || 2||

kachchitte pRRithulashroNi nApriyaM shubhadarshane |
akArShamahamaj~nAnAdayaM vA babhruvAhanaH || 3||

kachchichcha rAjaputrI te sapatnI chaitravAhinI |
chitrA~NgadA varArohA nAparAdhyati ki~nchana || 4||

tamuvAchoragapaterduhitA prahasantyatha |
na me tvamaparAddho.asi na nRRipo babhruvAhanaH || 5||

na janitrI tathAsyeyaM mama yA preShyavatsthitA || 5||

shrUyatAM yadyathA chedaM mayA sarvaM vicheShTitam |
na me kopastvayA kAryaH shirasA tvAM prasAdaye || 6||

tvatprItyarthaM hi kauravya kRRitametanmayAnagha |
yattachChRRiNu mahAbAho nikhilena dhana~njaya || 7||

mahAbhAratayuddhe yattvayA shAntanavo nRRipaH |
adharmeNa hataH pArtha tasyaiShA niShkRRitiH kRRitA || 8||

na hi bhIShmastvayA vIra yudhyamAno nipAtitaH |
shikhaNDinA tu sa.nsaktastamAshritya hatastvayA || 9||

tasya shAntimakRRitvA tu tyajestvaM yadi jIvitam |
karmaNA tena pApena patethA niraye dhruvam || 10||

eShA tu vihitA shAntiH putrAdyAM prAptavAnasi |
vasubhirvasudhApAla ga~NgayA cha mahAmate || 11||

purA hi shrutametadvai vasubhiH kathitaM mayA |
ga~NgAyAstIramAgamya hate shAntanave nRRipe || 12||

Aplutya devA vasavaH sametya cha mahAnadIm |
idamUchurvacho ghoraM bhAgIrathyA mate tadA || 13||

eSha shAntanavo bhIShmo nihataH savyasAchinA |
ayudhyamAnaH sa~NgrAme sa.nsakto.anyena bhAmini || 14||

tadanenAbhiSha~NgeNa vayamapyarjunaM shubhe |
shApena yojayAmeti tathAstviti cha sAbravIt || 15||

tadahaM piturAvedya bhRRishaM pravyathitendriyA |
abhavaM sa cha tachChrutvA viShAdamagamatparam || 16||

pitA tu me vasUngatvA tvadarthaM samayAchata |
punaH punaH prasAdyainA.nsta enamidamabruvan || 17||

punastasya mahAbhAga maNipUreshvaro yuvA |
sa enaM raNamadhyasthaM sharaiH pAtayitA bhuvi || 18||

evaM kRRite sa nAgendra muktashApo bhaviShyati |
gachCheti vasubhishchokto mama chedaM shasha.nsa saH || 19||

tachChrutvA tvaM mayA tasmAchChApAdasi vimokShitaH |
na hi tvAM devarAjo.api samareShu parAjayet || 20||

AtmA putraH smRRitastasmAttenehAsi parAjitaH |
nAtra doSho mama mataH kathaM vA manyase vibho || 21||

ityevamukto vijayaH prasannAtmAbravIdidam |
sarvaM me supriyaM devi yadetatkRRitavatyasi || 22||

ityuktvAthAbravItputraM maNipUreshvaraM jayaH |
chitrA~NgadAyAH shRRiNvantyAH kauravyaduhitustathA || 23||

yudhiShThirasyAshvamedhaH parAM chaitrIM bhaviShyati |
tatrAgachCheH sahAmAtyo mAtRRibhyAM sahito nRRipa || 24||

ityevamuktaH pArthena sa rAjA babhruvAhanaH |
uvAcha pitaraM dhImAnidamasrAvilekShaNaH || 25||

upayAsyAmi dharmaj~na bhavataH shAsanAdaham |
ashvamedhe mahAyaj~ne dvijAtipariveShakaH || 26||

mama tvanugrahArthAya pravishasva puraM svakam |
bhAryAbhyAM saha shatrughna mA bhUtte.atra vichAraNA || 27||

uShitveha vishalyastvaM sukhaM sve veshmani prabho |
punarashvAnugamanaM kartAsi jayatAM vara || 28||

ityuktaH sa tu putreNa tadA vAnaraketanaH |
smayanprovAcha kaunteyastadA chitrA~NgadAsutam || 29||

viditaM te mahAbAho yathA dIkShAM charAmyaham |
na sa tAvatpravekShyAmi puraM te pRRithulochana || 30||

yathAkAmaM prayAtyeSha yaj~niyashcha tura~NgamaH |
svasti te.astu gamiShyAmi na sthAnaM vidyate mama || 31||

sa tatra vidhivattena pUjitaH pAkashAsaniH |
bhAryAbhyAmabhyanuj~nAtaH prAyAdbharatasattamaH || 32||

\hrule

\medskip
              mAgadhaparAjayaH
                  83
\medskip

vaishampAyana uvAcha||

sa tu vAjI samudrAntAM paryetya pRRithivImimAm |
nivRRitto.abhimukho rAjanyena nAgAhvayaM puram || 1||

anugachCha.nshcha tejasvI nivRRitto.atha kirITabhRRit |
yadRRichChayA samApede puraM rAjagRRihaM tadA || 2||

tamabhyAshagataM rAjA jarAsandhAtmajAtmajaH |
kShatradharme sthito vIraH samarAyAjuhAva ha || 3||

tataH purAtsa niShkramya rathI dhanvI sharI talI |
meghasandhiH padAtiM taM dhana~njayamupAdravat || 4||

AsAdya cha mahAtejA meghasandhirdhana~njayam |
bAlabhAvAnmahArAja provAchedaM na kaushalAt || 5||

kimayaM chAryate vAjI strImadhya iva bhArata |
hayamenaM hariShyAmi prayatasva vimokShaNe || 6||

adattAnunayo yuddhe yadi tvaM pitRRibhirmama |
kariShyAmi tavAtithyaM prahara praharAmi vA || 7||

ityuktaH pratyuvAchainaM pANDavaH prahasanniva |
vighnakartA mayA vArya iti me vratamAhitam || 8||

bhrAtrA jyeShThena nRRipate tavApi viditaM dhruvam |
praharasva yathAshakti na manyurvidyate mama || 9||

ityuktaH prAharatpUrvaM pANDavaM magadheshvaraH |
kira~nsharasahasrANi varShANIva sahasradRRik || 10||

tato gANDIvabhRRichChUro gANDIvapreShitaiH sharaiH |
chakAra moghA.nstAnbANAnayatnAdbharatarShabha || 11||

sa moghaM tasya bANaughaM kRRitvA vAnaraketanaH |
sharAnmumocha jvalitAndIptAsyAniva pannagAn || 12||

dhvaje patAkAdaNDeShu rathayantre hayeShu cha |
anyeShu cha rathA~NgeShu na sharIre na sArathau || 13||

sa.nrakShyamANaH pArthena sharIre phalgunasya ha |
manyamAnaH svavIryaM tanmAgadhaH prAhiNochCharAn || 14||

tato gANDIvabhRRichChUro mAgadhena samAhataH |
babhau vAsantika iva palAshaH puShpito mahAn || 15||

avadhyamAnaH so.abhyaghnanmAgadhaH pANDavarShabham |
tena tasthau sa kauravya lokavIrasya darshane || 16||

savyasAchI tu sa~Nkruddho vikRRiShya balavaddhanuH |
hayA.nshchakAra nirdehAnsAratheshcha shiro.aharat || 17||

dhanushchAsya mahachchitraM kShureNa prachakarta ha |
hastAvApaM patAkAM cha dhvajaM chAsya nyapAtayat || 18||

sa rAjA vyathito vyashvo vidhanurhatasArathiH |
gadAmAdAya kaunteyamabhidudrAva vegavAn || 19||

tasyApatata evAshu gadAM hemapariShkRRitAm |
sharaishchakarta bahudhA bahubhirgRRidhravAjitaiH || 20||

sA gadA shakalIbhUtA vishIrNamaNibandhanA |
vyAlI nirmuchyamAneva papAtAsya sahasradhA || 21||

virathaM taM vidhanvAnaM gadayA parivarjitam |
naichChattADayituM dhImAnarjunaH samarAgraNIH || 22||

tata enaM vimanasaM kShatradharme samAsthitam |
sAntvapUrvamidaM vAkyamabravItkapiketanaH || 23||

paryAptaH kShatradharmo.ayaM darshitaH putra gamyatAm |
bahvetatsamare karma tava bAlasya pArthiva || 24||

yudhiShThirasya sa.ndesho na hantavyA nRRipA iti |
tena jIvasi rAja.nstvamaparAddho.api me raNe || 25||

iti matvA sa chAtmAnaM pratyAdiShTaM sma mAgadhaH |
tathyamityavagamyainaM prA~njaliH pratyapUjayat || 26||

tamarjunaH samAshvAsya punarevedamabravIt |
AgantavyaM parAM chaitrImashvamedhe nRRipasya naH || 27||

ityuktaH sa tathetyuktvA pUjayAmAsa taM hayam |
phalgunaM cha yudhAM shreShThaM vidhivatsahadevajaH || 28||

tato yatheShTamagamatpunareva sa kesarI |
tataH samudratIreNa va~NgAnpuNDrAnsakeralAn || 29||

tatra tatra cha bhUrINi mlechChasainyAnyanekashaH |
vijigye dhanuShA rAjangANDIvena dhana~njayaH || 30||

\hrule

\medskip
              ekalavyasutaparAjayaH
                  84
\medskip

vaishampAyana uvAcha||

mAgadhenArchito rAjanpANDavaH shvetavAhanaH |
dakShiNAM dishamAsthAya chArayAmAsa taM hayam || 1||

tataH sa punarAvRRitya hayaH kAmacharo balI |
AsasAda purIM ramyAM chedInAM shuktisAhvayAm || 2||

sharabheNArchitastatra shishupAlAtmajena saH |
yuddhapUrveNa mAnena pUjayA cha mahAbalaH || 3||

tatrArchito yayau rAja.nstadA sa turagottamaH |
kAshInandhrAnkosalA.nshcha kirAtAnatha ta~NgaNAn || 4||

tatra pUjAM yathAnyAyaM pratigRRihya sa pANDavaH |
punarAvRRitya kaunteyo dashArNAnagamattadA || 5||

tatra chitrA~Ngado nAma balavAnvasudhAdhipaH |
tena yuddhamabhUttasya vijayasyAtibhairavam || 6||

taM chApi vashamAnIya kirITI puruSharShabhaH |
niShAdarAj~no viShayamekalavyasya jagmivAn || 7||

ekalavyasutashchainaM yuddhena jagRRihe tadA |
tatashchakre niShAdaiH sa sa~NgrAmaM romaharShaNam || 8||

tatastamapi kaunteyaH samareShvaparAjitaH |
jigAya samare vIro yaj~navighnArthamudyatam || 9||

sa taM jitvA mahArAja naiShAdiM pAkashAsaniH |
architaH prayayau bhUyo dakShiNaM salilArNavam || 10||

tatrApi draviDairandhrai raudrairmAhiShakairapi |
tathA kollagireyaishcha yuddhamAsItkirITinaH || 11||

turagasya vashenAtha surAShTrAnabhito yayau |
gokarNamapi chAsAdya prabhAsamapi jagmivAn || 12||

tato dvAravatIM ramyAM vRRiShNivIrAbhirakShitAm |
AsasAda hayaH shrImAnkururAjasya yaj~niyaH || 13||

tamunmathya hayashreShThaM yAdavAnAM kumArakAH |
prayayustA.nstadA rAjannugraseno nyavArayat || 14||

tataH puryA viniShkramya vRRiShNyandhakapatistadA |
sahito vasudevena mAtulena kirITinaH || 15||

tau sametya kurushreShThaM vidhivatprItipUrvakam |
parayA bharatashreShThaM pUjayA samavasthitau || 16||

tatastAbhyAmanuj~nAto yayau yena hayo gataH || 16||

tataH sa pashchimaM deshaM samudrasya tadA hayaH |
krameNa vyacharatsphItaM tataH pa~nchanadaM yayau || 17||

tasmAdapi sa kauravya gAndhAraviShayaM hayaH |
vichachAra yathAkAmaM kaunteyAnugatastadA || 18||

tatra gAndhArarAjena yuddhamAsInmahAtmanaH |
ghoraM shakuniputreNa pUrvavairAnusAriNA || 19||

\hrule

\medskip
              gAndhAraparAjayaH
                  85
\medskip

vaishampAyana uvAcha||

shakunestu suto vIro gAndhArANAM mahArathaH |
pratyudyayau guDAkeshaM sainyena mahatA vRRitaH || 1||

hastyashvarathapUrNena patAkAdhvajamAlinA || 1||

amRRiShyamANAste yodhA nRRipateH shakunervadham |
abhyayuH sahitAH pArthaM pragRRihItasharAsanAH || 2||

tAnuvAcha sa dharmAtmA bIbhatsuraparAjitaH |
yudhiShThirasya vachanaM na cha te jagRRihurhitam || 3||

vAryamANAstu pArthena sAntvapUrvamamarShitAH |
parivArya hayaM jagmustatashchukrodha pANDavaH || 4||

tataH shirA.nsi dIptAgraisteShAM chichCheda pANDavaH |
kShurairgANDIvanirmuktairnAtiyatnAdivArjunaH || 5||

te vadhyamAnAH pArthena hayamutsRRijya sambhramAt |
nyavartanta mahArAja sharavarShArditA bhRRisham || 6||

vitudyamAnastaishchApi gAndhAraiH pANDavarShabhaH |
AdishyAdishya tejasvI shirA.nsyeShAM nyapAtayat || 7||

vadhyamAneShu teShvAjau gAndhAreShu samantataH |
sa rAjA shakuneH putraH pANDavaM pratyavArayat || 8||

taM yudhyamAnaM rAjAnaM kShatradharme vyavasthitam |
pArtho.abravInna me vadhyA rAjAno rAjashAsanAt || 9||

alaM yuddhena te vIra na te.astyadya parAjayaH || 9||

ityuktastadanAdRRitya vAkyamaj~nAnamohitaH |
sa shakrasamakarmANamavAkirata sAyakaiH || 10||

tasya pArthaH shirastrANamardhachandreNa patriNA |
apAharadasambhrAnto jayadrathashiro yathA || 11||

taddRRiShTvA vismayaM jagmurgAndhArAH sarva eva te |
ichChatA tena na hato rAjetyapi cha te viduH || 12||

gAndhArarAjaputrastu palAyanakRRitakShaNaH |
babhau taireva sahitastrastaiH kShudramRRigairiva || 13||

teShAM tu tarasA pArthastatraiva paridhAvatAm |
vijahArottamA~NgAni bhallaiH saMnataparvabhiH || 14||

uchChritA.nstu bhujAnkechinnAbudhyanta sharairhRRitAn |
sharairgANDIvanirmuktaiH pRRithubhiH pArthachoditaiH || 15||

sambhrAntanaranAgAshvamatha tadvidrutaM balam |
hatavidhvastabhUyiShThamAvartata muhurmuhuH || 16||

na hyadRRishyanta vIrasya kechidagre.agryakarmaNaH |
ripavaH pAtyamAnA vai ye saheyurmahAsharAn || 17||

tato gAndhArarAjasya mantrivRRiddhapuraHsarA |
jananI niryayau bhItA puraskRRityArghyamuttamam || 18||

sA nyavArayadavyagrA taM putraM yuddhadurmadam |
prasAdayAmAsa cha taM jiShNumakliShTakAriNam || 19||

tAM pUjayitvA kaunteyaH prasAdamakarottadA |
shakuneshchApi tanayaM sAntvayannidamabravIt || 20||

na me priyaM mahAbAho yatte buddhiriyaM kRRitA |
pratiyoddhumamitraghna bhrAtaiva tvaM mamAnagha || 21||

gAndhArIM mAtaraM smRRitvA dhRRitarAShTrakRRitena cha |
tena jIvasi rAja.nstvaM nihatAstvanugAstava || 22||

maivaM bhUH shAmyatAM vairaM mA te bhUdbuddhirIdRRishI |
AgantavyaM parAM chaitrImashvamedhe nRRipasya naH || 23||

\hrule

\medskip
              yaj~nAyatananirmANam.h
                  86
\medskip

vaishampAyana uvAcha||

ityuktvAnuyayau pArtho hayaM taM kAmachAriNam |
nyavartata tato vAjI yena nAgAhvayaM puram || 1||

taM nivRRittaM tu shushrAva chAreNaiva yudhiShThiraH |
shrutvArjunaM kushalinaM sa cha hRRiShTamanAbhavat || 2||

vijayasya cha tatkarma gAndhAraviShaye tadA |
shrutvAnyeShu cha desheShu sa suprIto.abhavannRRipaH || 3||

etasminneva kAle tu dvAdashIM mAghapAkShikIm |
iShTaM gRRihItvA nakShatraM dharmarAjo yudhiShThiraH || 4||

samAnAyya mahAtejAH sarvAnbhrAtR^InmahAmanAH |
bhImaM cha nakulaM chaiva sahadevaM cha kauravaH || 5||

provAchedaM vachaH kAle tadA dharmabhRRitAM varaH |
Amantrya vadatAM shreShTho bhImaM bhImaparAkramam || 6||

AyAti bhImasenAsau sahAshvena tavAnujaH |
yathA me puruShAH prAhurye dhana~njayasAriNaH || 7||

upasthitashcha kAlo.ayamabhito vartate hayaH |
mAghI cha paurNamAsIyaM mAsaH sheSho vRRikodara || 8||

tatprasthApyantu vidvA.nso brAhmaNA vedapAragAH |
vAjimedhArthasiddhyarthaM deshaM pashyantu yaj~niyam || 9||

ityuktaH sa tu tachchakre bhImo nRRipatishAsanam |
hRRiShTaH shrutvA narapaterAyAntaM savyasAchinam || 10||

tato yayau bhImasenaH prAj~naiH sthapatibhiH saha |
brAhmaNAnagrataH kRRitvA kushalAnyaj~nakarmasu || 11||

taM sashAlachayagrAmaM sampratolIviTa~Nkinam |
mApayAmAsa kauravyo yaj~navATaM yathAvidhi || 12||

sadaH sapatnIsadanaM sAgnIdhramapi chottaram |
kArayAmAsa vidhivanmaNihemavibhUShitam || 13||

stambhAnkanakachitrA.nshcha toraNAni bRRihanti cha |
yaj~nAyatanadesheShu dattvA shuddhaM cha kA~nchanam || 14||

antaHpurANi rAj~nAM cha nAnAdeshanivAsinAm |
kArayAmAsa dharmAtmA tatra tatra yathAvidhi || 15||

brAhmaNAnAM cha veshmAni nAnAdeshasameyuShAm |
kArayAmAsa bhImaH sa vividhAni hyanekashaH || 16||

tathA sampreShayAmAsa dUtAnnRRipatishAsanAt |
bhImaseno mahArAja rAj~nAmakliShTakarmaNAm || 17||

te priyArthaM kurupaterAyayurnRRipasattamAH |
ratnAnyanekAnyAdAya striyo.ashvAnAyudhAni cha || 18||

teShAM nivishatAM teShu shibireShu sahasrashaH |
nardataH sAgarasyeva shabdo divamivAspRRishat || 19||

teShAmabhyAgatAnAM sa rAjA rAjIvalochanaH |
vyAdideshAnnapAnAni shayyAshchApyatimAnuShAH || 20||

vAhanAnAM cha vividhAH shAlAH shAlIkShugorasaiH |
upetAH puruShavyAghra vyAdidesha sa dharmarAT || 21||

tathA tasminmahAyaj~ne dharmarAjasya dhImataH |
samAjagmurmunigaNA bahavo brahmavAdinaH || 22||

ye cha dvijAtipravarAstatrAsanpRRithivIpate |
samAjagmuH sashiShyA.nstAnpratijagrAha kauravaH || 23||

sarvA.nshcha tAnanuyayau yAvadAvasathAditi |
svayameva mahAtejA dambhaM tyaktvA yudhiShThiraH || 24||

tataH kRRitvA sthapatayaH shilpino.anye cha ye tadA |
kRRitsnaM yaj~navidhiM rAjandharmarAj~ne nyavedayan || 25||

tachChrutvA dharmarAjaH sa kRRitaM sarvamaninditam |
hRRiShTarUpo.abhavadrAjA saha bhrAtRRibhirachyutaH || 26||

\hrule

\medskip
              yaj~nasamRRiddhiH
                  87
\medskip

vaishampAyana uvAcha||

tasminyaj~ne pravRRitte tu vAgmino hetuvAdinaH |
hetuvAdAnbahUnprAhuH parasparajigIShavaH || 1||

dadRRishustaM nRRipatayo yaj~nasya vidhimuttamam |
devendrasyeva vihitaM bhImena kurunandana || 2||

dadRRishustoraNAnyatra shAtakumbhamayAni te |
shayyAsanavihArA.nshcha subahUnratnabhUShitAn || 3||

ghaTAnpAtrIH kaTAhAni kalashAnvardhamAnakAn |
na hi ki~nchidasauvarNamapashya.nstatra pArthivAH || 4||

yUpA.nshcha shAstrapaThitAndAravAnhemabhUShitAn |
upakL^iptAnyathAkAlaM vidhivadbhUrivarchasaH || 5||

sthalajA jalajA ye cha pashavaH kechana prabho |
sarvAneva samAnItA.nstAnapashyanta te nRRipAH || 6||

gAshchaiva mahiShIshchaiva tathA vRRiddhAH striyo.api cha |
audakAni cha sattvAni shvApadAni vayA.nsi cha || 7||

jarAyujAnyaNDajAni svedajAnyudbhidAni cha |
parvatAnUpavanyAni bhUtAni dadRRishushcha te || 8||

evaM pramuditaM sarvaM pashugodhanadhAnyataH |
yaj~navATaM nRRipA dRRiShTvA paraM vismayamAgaman || 9||

brAhmaNAnAM vishAM chaiva bahumRRiShTAnnamRRiddhimat || 9||

pUrNe shatasahasre tu viprANAM tatra bhu~njatAm |
dundubhirmeghanirghoSho muhurmuhuratADyata || 10||

vinanAdAsakRRitso.atha divase divase tadA |
evaM sa vavRRite yaj~no dharmarAjasya dhImataH || 11||

annasya bahavo rAjannutsargAH parvatopamAH |
dadhikulyAshcha dadRRishuH sarpiShashcha hradA~njanAH || 12||

jambUdvIpo hi sakalo nAnAjanapadAyutaH |
rAjannadRRishyataikastho rAj~nastasminmahAkratau || 13||

tatra jAtisahasrANi puruShANAM tatastataH |
gRRihItvA dhanamAjagmurbahUni bharatarShabha || 14||

rAjAnaH sragviNashchApi sumRRiShTamaNikuNDalAH |
paryaveShandvijAgryA.nstA~nshatasho.atha sahasrashaH || 15||

vividhAnyannapAnAni puruShA ye.anuyAyinaH |
teShAM nRRipopabhojyAni brAhmaNebhyo daduH sma te || 16||

\hrule

\medskip
              arjunapratyAgamanam.h
                  88
\medskip

vaishampAyana uvAcha||

samAgatAnvedavido rAj~nashcha pRRithivIshvarAn |
dRRiShTvA yudhiShThiro rAjA bhImasenamathAbravIt || 1||

upayAtA naravyAghrA ya ime jagadIshvarAH |
eteShAM kriyatAM pUjA pUjArhA hi nareshvarAH || 2||

ityuktaH sa tathA chakre narendreNa yashasvinA |
bhImaseno mahAtejA yamAbhyAM saha bhArata || 3||

athAbhyagachChadgovindo vRRiShNibhiH saha dharmajam |
baladevaM puraskRRitya sarvaprANabhRRitAM varaH || 4||

yuyudhAnena sahitaH pradyumnena gadena cha |
nishaThenAtha sAmbena tathaiva kRRitavarmaNA || 5||

teShAmapi parAM pUjAM chakre bhImo mahAbhujaH |
vivishuste cha veshmAni ratnavanti nararShabhAH || 6||

yudhiShThirasamIpe tu kathAnte madhusUdanaH |
arjunaM kathayAmAsa bahusa~NgrAmakarshitam || 7||

sa taM paprachCha kaunteyaH punaH punarari.ndamam |
dharmarADbhrAtaraM jiShNuM samAchaShTa jagatpatiH || 8||

AgamaddvArakAvAsI mamAptaH puruSho nRRipa |
yo.adrAkShItpANDavashreShThaM bahusa~NgrAmakarshitam || 9||

samIpe cha mahAbAhumAchaShTa cha mama prabho |
kuru kAryANi kaunteya hayamedhArthasiddhaye || 10||

ityuktaH pratyuvAchainaM dharmarAjo yudhiShThiraH |
diShTyA sa kushalI jiShNurupayAti cha mAdhava || 11||

tava yatsa.ndideshAsau pANDavAnAM balAgraNIH |
tadAkhyAtumihechChAmi bhavatA yadunandana || 12||

ityukte rAjashArdUla vRRiShNyandhakapatistadA |
provAchedaM vacho vAgmI dharmAtmAnaM yudhiShThiram || 13||

idamAha mahArAja pArthavAkyaM naraH sa mAm |
vAchyo yudhiShThiraH kRRiShNa kAle vAkyamidaM mama || 14||

AgamiShyanti rAjAnaH sarvataH kauravAnprati |
teShAmekaikashaH pUjA kAryetyetatkShamaM hi naH || 15||

ityetadvachanAdrAjA vij~nApyo mama mAnada |
na tadAtyayikaM hi syAdyadarghyAnayane bhavet || 16||

kartumarhati tadrAjA bhavA.nshchApyanumanyatAm |
rAjadveShAdvinashyeyurnemA rAjanprajAH punaH || 17||

idamanyachcha kaunteya vachaH sa puruSho.abravIt |
dhana~njayasya nRRipate tanme nigadataH shRRiNu || 18||

upayAsyati yaj~naM no maNipUrapatirnRRipaH |
putro mama mahAtejA dayito babhruvAhanaH || 19||

taM bhavAnmadapekShArthaM vidhivatpratipUjayet |
sa hi bhakto.anuraktashcha mama nityamiti prabho || 20||

ityetadvachanaM shrutvA dharmarAjo yudhiShThiraH |
abhinandyAsya tadvAkyamidaM vachanamabravIt || 21||

\hrule

\medskip
                  89
\medskip

yudhiShThira uvAcha||

shrutaM priyamidaM kRRiShNa yattvamarhasi bhAShitum |
tanme.amRRitarasaprakhyaM mano hlAdayate vibho || 1||

bahUni kila yuddhAni vijayasya narAdhipaiH |
punarAsanhRRiShIkesha tatra tatreti me shrutam || 2||

mannimittaM hi sa sadA pArthaH sukhavivarjitaH |
atIva vijayo dhImAniti me dUyate manaH || 3||

sa~nchintayAmi vArShNeya sadA kuntIsutaM rahaH |
kiM nu tasya sharIre.asti sarvalakShaNapUjite || 4||

aniShTaM lakShaNaM kRRiShNa yena duHkhAnyupAshnute || 4||

atIva duHkhabhAgI sa satataM kuntinandanaH |
na cha pashyAmi bIbhatsornindyaM gAtreShu ki~nchana || 5||

shrotavyaM chenmayaitadvai tanme vyAkhyAtumarhasi || 5||

ityuktaH sa hRRiShIkesho dhyAtvA sumahadantaram |
rAjAnaM bhojarAjanyavardhano viShNurabravIt || 6||

na hyasya nRRipate ki~nchidaniShTamupalakShaye |
RRite puruShasiMhasya piNDike.asyAtikAyataH || 7||

tAbhyAM sa puruShavyAghro nityamadhvasu yujyate |
na hyanyadanupashyAmi yenAsau duHkhabhAgjayaH || 8||

ityuktaH sa kurushreShThastathyaM kRRiShNena dhImatA |
provAcha vRRiShNishArdUlamevametaditi prabho || 9||

kRRiShNA tu draupadI kRRiShNaM tiryaksAsUyamaikShata |
pratijagrAha tasyAstaM praNayaM chApi keshihA || 10||

sakhyuH sakhA hRRiShIkeshaH sAkShAdiva dhana~njayaH || 10||

tatra bhImAdayaste tu kuravo yAdavAstathA |
remuH shrutvA vichitrArthA dhana~njayakathA vibho || 11||

tathA kathayatAmeva teShAmarjunasa~NkathAH |
upAyAdvachanAnmartyo vijayasya mahAtmanaH || 12||

so.abhigamya kurushreShThaM namaskRRitya cha buddhimAn |
upAyAtaM naravyAghramarjunaM pratyavedayat || 13||

tachChrutvA nRRipatistasya harShabAShpAkulekShaNaH |
priyAkhyAnanimittaM vai dadau bahu dhanaM tadA || 14||

tato dvitIye divase mahA~nshabdo vyavardhata |
AyAti puruShavyAghre pANDavAnAM dhurandhare || 15||

tato reNuH samudbhUto vibabhau tasya vAjinaH |
abhito vartamAnasya yathochchaiHshravasastathA || 16||

tatra harShakalA vAcho narANAM shushruve.arjunaH |
diShTyAsi pArtha kushalI dhanyo rAjA yudhiShThiraH || 17||

ko.anyo hi pRRithivIM kRRitsnAmavajitya sapArthivAm |
chArayitvA hayashreShThamupAyAyAdRRite.arjunam || 18||

ye vyatItA mahAtmAno rAjAnaH sagarAdayaH |
teShAmapIdRRishaM karma na ki~nchidanushushruma || 19||

naitadanye kariShyanti bhaviShyAH pRRithivIkShitaH |
yattvaM kurukulashreShTha duShkaraM kRRitavAniha || 20||

ityevaM vadatAM teShAM nR^INAM shrutisukhA giraH |
shRRiNvanvivesha dharmAtmA phalguno yaj~nasa.nstaram || 21||

tato rAjA sahAmAtyaH kRRiShNashcha yadunandanaH |
dhRRitarAShTraM puraskRRitya te taM pratyudyayustadA || 22||

so.abhivAdya pituH pAdau dharmarAjasya dhImataH |
bhImAdI.nshchApi sampUjya paryaShvajata keshavam || 23||

taiH sametyArchitastAnsa pratyarchya cha yathAvidhi |
vishashrAmAtha dharmAtmA tIraM labdhveva pAragaH || 24||

etasminneva kAle tu sa rAjA babhruvAhanaH |
mAtRRibhyAM sahito dhImAnkurUnabhyAjagAma ha || 25||

sa sametya kurUnsarvAnsarvaistairabhinanditaH |
pravivesha pitAmahyAH kuntyA bhavanamuttamam || 26||

\hrule

\medskip
              yUpochChrayaH
                  90
\medskip

vaishampAyana uvAcha||

sa pravishya yathAnyAyaM pANDavAnAM niveshanam |
pitAmahImabhyavadatsAmnA paramavalgunA || 1||

tathA chitrA~NgadA devI kauravyasyAtmajApi cha |
pRRithAM kRRiShNAM cha sahite vinayenAbhijagmatuH || 2||

subhadrAM cha yathAnyAyaM yAshchAnyAH kuruyoShitaH || 2||

dadau kuntI tatastAbhyAM ratnAni vividhAni cha |
draupadI cha subhadrA cha yAshchApyanyA daduH striyaH || 3||

UShatustatra te devyau mahArhashayanAsane |
supUjite svayaM kuntyA pArthasya priyakAmyayA || 4||

sa cha rAjA mahAvIryaH pUjito babhruvAhanaH |
dhRRitarAShTraM mahIpAlamupatasthe yathAvidhi || 5||

yudhiShThiraM cha rAjAnaM bhImAdI.nshchApi pANDavAn |
upagamya mahAtejA vinayenAbhyavAdayat || 6||

sa taiH premNA pariShvaktaH pUjitashcha yathAvidhi |
dhanaM chAsmai dadurbhUri prIyamANA mahArathAH || 7||

tathaiva sa mahIpAlaH kRRiShNaM chakragadAdharam |
pradyumna iva govindaM vinayenopatasthivAn || 8||

tasmai kRRiShNo dadau rAj~ne mahArhamabhipUjitam |
rathaM hemapariShkAraM divyAshvayujamuttamam || 9||

dharmarAjashcha bhImashcha yamajau phalgunastathA |
pRRithakpRRithagatIvainaM mAnArhaM samapUjayan || 10||

tatastRRitIye divase satyavatyAH suto muniH |
yudhiShThiraM samabhyetya vAgmI vachanamabravIt || 11||

adya prabhRRiti kaunteya yajasva samayo hi te |
muhUrto yaj~niyaH prAptashchodayanti cha yAjakAH || 12||

ahIno nAma rAjendra kratuste.ayaM vikalpavAn |
bahutvAtkA~nchanasyAsya khyAto bahusuvarNakaH || 13||

evameva mahArAja dakShiNAM triguNAM kuru |
tritvaM vrajatu te rAjanbrAhmaNA hyatra kAraNam || 14||

trInashvamedhAnatra tvaM samprApya bahudakShiNAn |
j~nAtivadhyAkRRitaM pApaM prahAsyasi narAdhipa || 15||

pavitraM paramaM hyetatpAvanAnAM cha pAvanam |
yadashvamedhAvabhRRithaM prApsyase kurunandana || 16||

ityuktaH sa tu tejasvI vyAsenAmitatejasA |
dIkShAM vivesha dharmAtmA vAjimedhAptaye tadA || 17||

narAdhipaH prAyajata vAjimedhaM mahAkratum || 17||

tatra vedavido rAja.nshchakruH karmANi yAjakAH |
parikramantaH shAstraj~nA vidhivatsAdhushikShitAH || 18||

na teShAM skhalitaM tatra nAsIdapahutaM tathA |
kramayuktaM cha yuktaM cha chakrustatra dvijarShabhAH || 19||

kRRitvA pravargyaM dharmaj~nA yathAvaddvijasattamAH |
chakruste vidhivadrAja.nstathaivAbhiShavaM dvijAH || 20||

abhiShUya tato rAjansomaM somapasattamAH |
savanAnyAnupUrvyeNa chakruH shAstrAnusAriNaH || 21||

na tatra kRRipaNaH kashchinna daridro babhUva ha |
kShudhito duHkhito vApi prAkRRito vApi mAnavaH || 22||

bhojanaM bhojanArthibhyo dApayAmAsa nityadA |
bhImaseno mahAtejAH satataM rAjashAsanAt || 23||

sa.nstare kushalAshchApi sarvakarmANi yAjakAH |
divase divase chakruryathAshAstrArthachakShuShaH || 24||

nAShaDa~NgavidatrAsItsadasyastasya dhImataH |
nAvrato nAnupAdhyAyo na cha vAdAkShamo dvijaH || 25||

tato yUpochChraye prApte ShaDbailvAnbharatarShabha |
khAdirAnbilvasamitA.nstAvataH sarvavarNinaH || 26||

devadArumayau dvau tu yUpau kurupateH kratau |
shleShmAtakamayaM chaikaM yAjakAH samakArayan || 27||

shobhArthaM chAparAnyUpAnkA~nchanAnpuruSharShabha |
sa bhImaH kArayAmAsa dharmarAjasya shAsanAt || 28||

te vyarAjanta rAjarShe vAsobhirupashobhitAH |
narendrAbhigatA devAnyathA saptarShayo divi || 29||

iShTakAH kA~nchanIshchAtra chayanArthaM kRRitAbhavan |
shushubhe chayanaM tatra dakShasyeva prajApateH || 30||

chatushchityaH sa tasyAsIdaShTAdashakarAtmakaH |
sa rukmapakSho nichitastriguNo garuDAkRRitiH || 31||

tato niyuktAH pashavo yathAshAstraM manIShibhiH |
taM taM devaM samuddishya pakShiNaH pashavashcha ye || 32||

RRiShabhAH shAstrapaThitAstathA jalacharAshcha ye |
sarvA.nstAnabhyayu~nja.nste tatrAgnichayakarmaNi || 33||

yUpeShu niyataM chAsItpashUnAM trishataM tathA |
ashvaratnottaraM rAj~naH kaunteyasya mahAtmanaH || 34||

sa yaj~naH shushubhe tasya sAkShAddevarShisa~NkulaH |
gandharvagaNasa~NkIrNaH shobhito.apsarasAM gaNaiH || 35||

sa kimpuruShagItaishcha kiMnarairupashobhitaH |
siddhavipranivAsaishcha samantAdabhisa.nvRRitaH || 36||

tasminsadasi nityAstu vyAsashiShyA dvijottamAH |
sarvashAstrapraNetAraH kushalA yaj~nakarmasu || 37||

nAradashcha babhUvAtra tumburushcha mahAdyutiH |
vishvAvasushchitrasenastathAnye gItakovidAH || 38||

gandharvA gItakushalA nRRitteShu cha vishAradAH |
ramayanti sma tAnviprAnyaj~nakarmAntareShvatha || 39||

\hrule

\medskip
              yaj~nasamAptiH
              nakulopAkhyAnam.h
                  91
\medskip

vaishampAyana uvAcha||

shamayitvA pashUnanyAnvidhivaddvijasattamAH |
turagaM taM yathAshAstramAlabhanta dvijAtayaH || 1||

tataH sa~nj~nApya turagaM vidhivadyAjakarShabhAH |
upasa.nveshayanrAja.nstatastAM drupadAtmajAm || 2||

kalAbhistisRRibhI rAjanyathAvidhi manasvinIm || 2||

uddhRRitya tu vapAM tasya yathAshAstraM dvijarShabhAH |
shrapayAmAsuravyagrAH shAstravadbharatarShabha || 3||

taM vapAdhUmagandhaM tu dharmarAjaH sahAnujaH |
upAjighradyathAnyAyaM sarvapApmApahaM tadA || 4||

shiShTAnya~NgAni yAnyAsa.nstasyAshvasya narAdhipa |
tAnyagnau juhuvurdhIrAH samastAH ShoDashartvijaH || 5||

sa.nsthApyaivaM tasya rAj~nastaM kratuM shakratejasaH |
vyAsaH sashiShyo bhagavAnvardhayAmAsa taM nRRipam || 6||

tato yudhiShThiraH prAdAtsadasyebhyo yathAvidhi |
koTIsahasraM niShkANAM vyAsAya tu vasundharAm || 7||

pratigRRihya dharAM rAjanvyAsaH satyavatIsutaH |
abravIdbharatashreShThaM dharmAtmAnaM yudhiShThiram || 8||

pRRithivI bhavatastveShA saMnyastA rAjasattama |
niShkrayo dIyatAM mahyaM brAhmaNA hi dhanArthinaH || 9||

yudhiShThirastu tAnviprAnpratyuvAcha mahAmanAH |
bhrAtRRibhiH sahito dhImAnmadhye rAj~nAM mahAtmanAm || 10||

ashvamedhe mahAyaj~ne pRRithivI dakShiNA smRRitA |
arjunena jitA seyamRRitvigbhyaH prApitA mayA || 11||

vanaM pravekShye viprendrA vibhajadhvaM mahImimAm |
chaturdhA pRRithivIM kRRitvA chAturhotrapramANataH || 12||

nAhamAdAtumichChAmi brahmasvaM munisattamAH |
idaM hi me mataM nityaM bhrAtR^INAM cha mamAnaghAH || 13||

ityuktavati tasmi.nste bhrAtaro draupadI cha sA |
evametaditi prAhustadabhUdromaharShaNam || 14||

tato.antarikShe vAgAsItsAdhu sAdhviti bhArata |
tathaiva dvijasa~NghAnAM sha.nsatAM vibabhau svanaH || 15||

dvaipAyanastathoktastu punareva yudhiShThiram |
uvAcha madhye viprANAmidaM sampUjayanmuniH || 16||

dattaiShA bhavatA mahyaM tAM te pratidadAmyaham |
hiraNyaM dIyatAmebhyo dvijAtibhyo dharAstu te || 17||

tato.abravIdvAsudevo dharmarAjaM yudhiShThiram |
yathAha bhagavAnvyAsastathA tatkartumarhasi || 18||

ityuktaH sa kurushreShThaH prItAtmA bhrAtRRibhiH saha |
koTikoTikRRitAM prAdAddakShiNAM triguNAM kratoH || 19||

na kariShyati talloke kashchidanyo narAdhipaH |
yatkRRitaM kurusiMhena maruttasyAnukurvatA || 20||

pratigRRihya tu taddravyaM kRRiShNadvaipAyanaH prabhuH |
RRitvigbhyaH pradadau vidvA.nshchaturdhA vyabhaja.nshcha te || 21||

pRRithivyA niShkrayaM dattvA taddhiraNyaM yudhiShThiraH |
dhUtapApmA jitasvargo mumude bhrAtRRibhiH saha || 22||

RRitvijastamaparyantaM suvarNanichayaM tadA |
vyabhajanta dvijAtibhyo yathotsAhaM yathAbalam || 23||

yaj~navATe tu yatki~nchiddhiraNyamapi bhUShaNam |
toraNAni cha yUpA.nshcha ghaTAH pAtrIstatheShTakAH || 24||

yudhiShThirAbhyanuj~nAtAH sarvaM tadvyabhajandvijAH || 24||

anantaraM brAhmaNebhyaH kShatriyA jahrire vasu |
tathA viTshUdrasa~NghAshcha tathAnye mlechChajAtayaH || 25||

kAlena mahatA jahrustatsuvarNaM tatastataH || 25||

tataste brAhmaNAH sarve muditA jagmurAlayAn |
tarpitA vasunA tena dharmarAj~nA mahAtmanA || 26||

svama.nshaM bhagavAnvyAsaH kuntyai pAdAbhivAdanAt |
pradadau tasya mahato hiraNyasya mahAdyutiH || 27||

shvashurAtprItidAyaM taM prApya sA prItamAnasA |
chakAra puNyaM loke tu sumahAntaM pRRithA tadA || 28||

gatvA tvavabhRRithaM rAjA vipApmA bhrAtRRibhiH saha |
sabhAjyamAnaH shushubhe mahendro daivatairiva || 29||

pANDavAshcha mahIpAlaiH sametaiH sa.nvRRitAstadA |
ashobhanta mahArAja grahAstArAgaNairiva || 30||

rAjabhyo.api tataH prAdAdratnAni vividhAni cha |
gajAnashvAnala~NkArAnstriyo vastrANi kA~nchanam || 31||

taddhanaughamaparyantaM pArthaH pArthivamaNDale |
visRRija~nshushubhe rAjA yathA vaishravaNastathA || 32||

AnAyya cha tathA vIraM rAjAnaM babhruvAhanam |
pradAya vipulaM vittaM gRRihAnprAsthApayattadA || 33||

duHshalAyAshcha taM pautraM bAlakaM pArthivarShabha |
svarAjye pitRRibhirgupte prItyA samabhiShechayat || 34||

rAj~nashchaivApi tAnsarvAnsuvibhaktAnsupUjitAn |
prasthApayAmAsa vashI kururAjo yudhiShThiraH || 35||

evaM babhUva yaj~naH sa dharmarAjasya dhImataH |
bahvannadhanaratnaughaH surAmaireyasAgaraH || 36||

sarpiHpa~NkA hradA yatra bahavashchAnnaparvatAH |
rasAlAkardamAH kulyA babhUvurbharatarShabha || 37||

bhakShyaShANDavarAgANAM kriyatAM bhujyatAmiti |
pashUnAM vadhyatAM chApi nAntastatra sma dRRishyate || 38||

mattonmattapramuditaM pragItayuvatIjanam |
mRRida~Ngasha~Nkhashabdaishcha manoramamabhUttadA || 39||

dIyatAM bhujyatAM cheti divArAtramavAritam |
taM mahotsavasa~NkAshamatihRRiShTajanAkulam || 40||

kathayanti sma puruShA nAnAdeshanivAsinaH || 40||

varShitvA dhanadhArAbhiH kAmai ratnairdhanaistathA |
vipApmA bharatashreShThaH kRRitArthaH prAvishatpuram || 41||

\hrule

\medskip
                  92
\medskip

janamejaya uvAcha||

pitAmahasya me yaj~ne dharmaputrasya dhImataH |
yadAshcharyamabhUtki~nchittadbhavAnvaktumarhati || 1||

vaishampAyana uvAcha||

shrUyatAM rAjashArdUla mahadAshcharyamuttamam |
ashvamedhe mahAyaj~ne nivRRitte yadabhUdvibho || 2||

tarpiteShu dvijAgryeShu j~nAtisambandhibandhuShu |
dInAndhakRRipaNe chApi tadA bharatasattama || 3||

ghuShyamANe mahAdAne dikShu sarvAsu bhArata |
patatsu puShpavarSheShu dharmarAjasya mUrdhani || 4||

bilAnniShkramya nakulo rukmapArshvastadAnagha |
vajrAshanisamaM nAdamamu~nchata vishAM pate || 5||

sakRRidutsRRijya taM nAdaM trAsayAno mRRigadvijAn |
mAnuShaM vachanaM prAha dhRRiShTo bilashayo mahAn || 6||

saktuprasthena vo nAyaM yaj~nastulyo narAdhipAH |
u~nChavRRittervadAnyasya kurukShetranivAsinaH || 7||

tasya tadvachanaM shrutvA nakulasya vishAM pate |
vismayaM paramaM jagmuH sarve te brAhmaNarShabhAH || 8||

tataH sametya nakulaM paryapRRichChanta te dvijAH |
kutastvaM samanuprApto yaj~naM sAdhusamAgamam || 9||

kiM balaM paramaM tubhyaM kiM shrutaM kiM parAyaNam |
kathaM bhavantaM vidyAma yo no yaj~naM vigarhase || 10||

avilupyAgamaM kRRitsnaM vidhij~nairyAjakaiH kRRitam |
yathAgamaM yathAnyAyaM kartavyaM cha yathAkRRitam || 11||

pUjArhAH pUjitAshchAtra vidhivachChAstrachakShuShA |
mantrapUtaM hutashchAgnirdattaM deyamamatsaram || 12||

tuShTA dvijarShabhAshchAtra dAnairbahuvidhairapi |
kShatriyAshcha suyuddhena shrAddhairapi pitAmahAH || 13||

pAlanena vishastuShTAH kAmaistuShTA varastriyaH |
anukroshaistathA shUdrA dAnasheShaiH pRRithagjanAH || 14||

j~nAtisambandhinastuShTAH shauchena cha nRRipasya naH |
devA havirbhiH puNyaishcha rakShaNaiH sharaNAgatAH || 15||

yadatra tathyaM tadbrUhi satyasandha dvijAtiShu |
yathAshrutaM yathAdRRiShTaM pRRiShTo brAhmaNakAmyayA || 16||

shraddheyavAkyaH prAj~nastvaM divyaM rUpaM bibharShi cha |
samAgatashcha vipraistvaM tattvato vaktumarhasi || 17||

iti pRRiShTo dvijaistaiH sa prahasya nakulo.abravIt |
naiShAnRRitA mayA vANI proktA darpeNa vA dvijAH || 18||

yanmayoktamidaM ki~nchidyuShmAbhishchApyupashrutam |
saktuprasthena vo nAyaM yaj~nastulyo narAdhipAH || 19||

u~nChavRRittervadAnyasya kurukShetranivAsinaH || 19||

ityavashyaM mayaitadvo vaktavyaM dvijapu~NgavAH |
shRRiNutAvyagramanasaH sha.nsato me dvijarShabhAH || 20||

anubhUtaM cha dRRiShTaM cha yanmayAdbhutamuttamam |
u~nChavRRitteryathAvRRittaM kurukShetranivAsinaH || 21||

svargaM yena dvijaH prAptaH sabhAryaH sasutasnuShaH |
yathA chArdhaM sharIrasya mamedaM kA~nchanIkRRitam || 22||

\hrule

\medskip
                  93
\medskip

nakula uvAcha||

hanta vo vartayiShyAmi dAnasya paramaM phalam |
nyAyalabdhasya sUkShmasya vipradattasya yaddvijAH || 1||

dharmakShetre kurukShetre dharmaj~nairbahubhirvRRite |
u~nChavRRittirdvijaH kashchitkApotirabhavatpurA || 2||

sabhAryaH saha putreNa sasnuShastapasi sthitaH |
vadhUchaturtho vRRiddhaH sa dharmAtmA niyatendriyaH || 3||

ShaShThe kAle tadA vipro bhu~Nkte taiH saha suvrataH |
ShaShThe kAle kadAchichcha tasyAhAro na vidyate || 4||

bhu~Nkte.anyasminkadAchitsa ShaShThe kAle dvijottamaH || 4||

kapotadharmiNastasya durbhikShe sati dAruNe |
nAvidyata tadA viprAH sa~nchayastAnnibodhata || 5||

kShINauShadhisamAvAyo dravyahIno.abhavattadA || 5||

kAle kAle.asya samprApte naiva vidyeta bhojanam |
kShudhAparigatAH sarve prAtiShThanta tadA tu te || 6||

u~nCha.nstadA shuklapakShe madhyaM tapati bhAskare |
uShNArtashcha kShudhArtashcha sa viprastapasi sthitaH || 7||

u~nChamaprAptavAneva sArdhaM parijanena ha || 7||

sa tathaiva kShudhAviShTaH spRRiShTvA toyaM yathAvidhi |
kShapayAmAsa taM kAlaM kRRichChraprANo dvijottamaH || 8||

atha ShaShThe gate kAle yavaprasthamupArjayat |
yavaprasthaM cha te saktUnakurvanta tapasvinaH || 9||

kRRitajapyAhvikAste tu hutvA vahniM yathAvidhi |
kuDavaM kuDavaM sarve vyabhajanta tapasvinaH || 10||

athAgachChaddvijaH kashchidatithirbhu~njatAM tadA |
te taM dRRiShTvAtithiM tatra prahRRiShTamanaso.abhavan || 11||

te.abhivAdya sukhaprashnaM pRRiShTvA tamatithiM tadA |
vishuddhamanaso dAntAH shraddhAdamasamanvitAH || 12||

anasUyavo gatakrodhAH sAdhavo gatamatsarAH |
tyaktamAnA jitakrodhA dharmaj~nA dvijasattamAH || 13||

sabrahmacharyaM svaM gotraM samAkhyAya parasparam |
kuTIM praveshayAmAsuH kShudhArtamatithiM tadA || 14||

idamarghyaM cha pAdyaM cha bRRisI cheyaM tavAnagha |
shuchayaH saktavashcheme niyamopArjitAH prabho || 15||

pratigRRihNIShva bhadraM te mayA dattA dvijottama || 15||

ityuktaH pratigRRihyAtha saktUnAM kuDavaM dvijaH |
bhakShayAmAsa rAjendra na cha tuShTiM jagAma saH || 16||

sa u~nChavRRittiH taM prekShya kShudhAparigataM dvijam |
AhAraM chintayAmAsa kathaM tuShTo bhavediti || 17||

tasya bhAryAbravIdrAjanmadbhAgo dIyatAmiti |
gachChatveSha yathAkAmaM santuShTo dvijasattamaH || 18||

iti bruvantIM tAM sAdhvIM dharmAtmA sa dvijarShabhaH |
kShudhAparigatAM j~nAtvA saktU.nstAnnAbhyanandata || 19||

jAnanvRRiddhAM kShudhArtAM cha shrAntAM glAnAM tapasvinIm |
tvagasthibhUtAM vepantIM tato bhAryAmuvAcha tAm || 20||

api kITapata~NgAnAM mRRigANAM chaiva shobhane |
striyo rakShyAshcha poShyAshcha naivaM tvaM vaktumarhasi || 21||

anukampito naro nAryA puShTo rakShita eva cha |
prapatedyashaso dIptAnna cha lokAnavApnuyAt || 22||

ityuktA sA tataH prAha dharmArthau nau samau dvija |
saktuprasthachaturbhAgaM gRRihANemaM prasIda me || 23||

satyaM ratishcha dharmashcha svargashcha guNanirjitaH |
strINAM patisamAdhInaM kA~NkShitaM cha dvijottama || 24||

RRiturmAtuH piturbIjaM daivataM paramaM patiH |
bhartuH prasAdAtstrINAM vai ratiH putraphalaM tathA || 25||

pAlanAddhi patistvaM me bhartAsi bharaNAnmama |
putrapradAnAdvaradastasmAtsaktUngRRihANa me || 26||

jarAparigato vRRiddhaH kShudhArto durbalo bhRRisham |
upavAsaparishrAnto yadA tvamapi karshitaH || 27||

ityuktaH sa tayA saktUnpragRRihyedaM vacho.abravIt |
dvija saktUnimAnbhUyaH pratigRRihNIShva sattama || 28||

sa tAnpragRRihya bhuktvA cha na tuShTimagamaddvijaH |
tamu~nChavRRittirAlakShya tatashchintAparo.abhavat || 29||

putra uvAcha||

saktUnimAnpragRRihya tvaM dehi viprAya sattama |
ityevaM sukRRitaM manye tasmAdetatkaromyaham || 30||

bhavAnhi paripAlyo me sarvayatnairdvijottama |
sAdhUnAM kA~NkShitaM hyetatpiturvRRiddhasya poShaNam || 31||

putrArtho vihito hyeSha sthAvirye paripAlanam |
shrutireShA hi viprarShe triShu lokeShu vishrutA || 32||

prANadhAraNamAtreNa shakyaM kartuM tapastvayA |
prANo hi paramo dharmaH sthito deheShu dehinAm || 33||

pitovAcha||

api varShasahasrI tvaM bAla eva mato mama |
utpAdya putraM hi pitA kRRitakRRityo bhavatyuta || 34||

bAlAnAM kShudbalavatI jAnAmyetadahaM vibho |
vRRiddho.ahaM dhArayiShyAmi tvaM balI bhava putraka || 35||

jIrNena vayasA putra na mA kShudbAdhate.api cha |
dIrghakAlaM tapastaptaM na me maraNato bhayam || 36||

putra uvAcha||

apatyamasmi te putrastrANAtputro hi vishrutaH |
AtmA putraH smRRitastasmAttrAhyAtmAnamihAtmanA || 37||

pitovAcha||

rUpeNa sadRRishastvaM me shIlena cha damena cha |
parIkShitashcha bahudhA saktUnAdadmi te tataH || 38||

ityuktvAdAya tAnsaktUnprItAtmA dvijasattamaH |
prahasanniva viprAya sa tasmai pradadau tadA || 39||

bhuktvA tAnapi saktUnsa naiva tuShTo babhUva ha |
u~nChavRRittistu savrIDo babhUva dvijasattamaH || 40||

taM vai vadhUH sthitA sAdhvI brAhmaNapriyakAmyayA |
saktUnAdAya saMhRRiShTA guruM taM vAkyamabravIt || 41||

santAnAttava santAnaM mama vipra bhaviShyati |
saktUnimAnatithaye gRRihItvA tvaM prayachCha me || 42||

tava prasavanirvRRityA mama lokAH kilAkShayAH |
pautreNa tAnavApnoti yatra gatvA na shochati || 43||

dharmAdyA hi yathA tretA vahnitretA tathaiva cha |
tathaiva putrapautrANAM svarge tretA kilAkShayA || 44||

pitR^I.nstrANAttArayati putra ityanushushruma |
putrapautraishcha niyataM sAdhulokAnupAshnute || 45||

shvashura uvAcha||

vAtAtapavishIrNA~NgIM tvAM vivarNAM nirIkShya vai |
karshitAM suvratAchAre kShudhAvihvalachetasam || 46||

kathaM saktUngrahIShyAmi bhUtvA dharmopaghAtakaH |
kalyANavRRitte kalyANi naivaM tvaM vaktumarhasi || 47||

ShaShThe kAle vratavatIM shIlashauchasamanvitAm |
kRRichChravRRittiM nirAhArAM drakShyAmi tvAM kathaM nvaham || 48||

bAlA kShudhArtA nArI cha rakShyA tvaM satataM mayA |
upavAsaparishrAntA tvaM hi bAndhavanandinI || 49||

snuShovAcha||

gurormama gurustvaM vai yato daivatadaivatam |
devAtidevastasmAttvaM saktUnAdatsva me vibho || 50||

dehaH prANashcha dharmashcha shushrUShArthamidaM guroH |
tava vipra prasAdena lokAnprApsyAmyabhIpsitAn || 51||

avekShyA iti kRRitvA tvaM dRRiDhabhaktyeti vA dvija |
chintyA mameyamiti vA saktUnAdAtumarhasi || 52||

shvashura uvAcha||

anena nityaM sAdhvI tvaM shIlavRRittena shobhase |
yA tvaM dharmavratopetA guruvRRittimavekShase || 53||

tasmAtsaktUngrahIShyAmi vadhUrnArhasi va~nchanAm |
gaNayitvA mahAbhAge tvaM hi dharmabhRRitAM varA || 54||

ityuktvA tAnupAdAya saktUnprAdAddvijAtaye |
tatastuShTo.abhavadviprastasya sAdhormahAtmanaH || 55||

prItAtmA sa tu taM vAkyamidamAha dvijarShabham |
vAgmI tadA dvijashreShTho dharmaH puruShavigrahaH || 56||

shuddhena tava dAnena nyAyopAttena yatnataH |
yathAshakti vimuktena prIto.asmi dvijasattama || 57||

aho dAnaM ghuShyate te svarge svarganivAsibhiH |
gaganAtpuShpavarShaM cha pashyasva patitaM bhuvi || 58||

surarShidevagandharvA ye cha devapuraHsarAH |
stuvanto devadUtAshcha sthitA dAnena vismitAH || 59||

brahmarShayo vimAnasthA brahmalokagatAshcha ye |
kA~NkShante darshanaM tubhyaM divaM gachCha dvijarShabha || 60||

pitRRilokagatAH sarve tAritAH pitarastvayA |
anAgatAshcha bahavaH subahUni yugAni cha || 61||

brahmacharyeNa yaj~nena dAnena tapasA tathA |
agahvareNa dharmeNa tasmAdgachCha divaM dvija || 62||

shraddhayA parayA yastvaM tapashcharasi suvrata |
tasmAddevAstavAnena prItA dvijavarottama || 63||

sarvasvametadyasmAtte tyaktaM shuddhena chetasA |
kRRichChrakAle tataH svargo jito.ayaM tava karmaNA || 64||

kShudhA nirNudati praj~nAM dharmyAM buddhiM vyapohati |
kShudhAparigataj~nAno dhRRitiM tyajati chaiva ha || 65||

bubhukShAM jayate yastu sa svargaM jayate dhruvam |
yadA dAnaruchirbhavati tadA dharmo na sIdati || 66||

anavekShya sutasnehaM kalatrasnehameva cha |
dharmameva guruM j~nAtvA tRRiShNA na gaNitA tvayA || 67||

dravyAgamo nRRiNAM sUkShmaH pAtre dAnaM tataH param |
kAlaH parataro dAnAchChraddhA chApi tataH parA || 68||

svargadvAraM susUkShmaM hi narairmohAnna dRRishyate |
svargArgalaM lobhabIjaM rAgaguptaM durAsadam || 69||

tattu pashyanti puruShA jitakrodhA jitendriyAH |
brAhmaNAstapasA yuktA yathAshaktipradAyinaH || 70||

sahasrashaktishcha shataM shatashaktirdashApi cha |
dadyAdapashcha yaH shaktyA sarve tulyaphalAH smRRitAH || 71||

rantidevo hi nRRipatirapaH prAdAdaki~nchanaH |
shuddhena manasA vipra nAkapRRiShThaM tato gataH || 72||

na dharmaH prIyate tAta dAnairdattairmahAphalaiH |
nyAyalabdhairyathA sUkShmaiH shraddhApUtaiH sa tuShyati || 73||

gopradAnasahasrANi dvijebhyo.adAnnRRigo nRRipaH |
ekAM dattvA sa pArakyAM narakaM samavAptavAn || 74||

AtmamA.nsapradAnena shibiraushInaro nRRipaH |
prApya puNyakRRitA.NllokAnmodate divi suvrataH || 75||

vibhave na nRRiNAM puNyaM svashaktyA svarjitaM satAm |
na yaj~nairvividhairvipra yathAnyAyena sa~nchitaiH || 76||

krodho dAnaphalaM hanti lobhAtsvargaM na gachChati |
nyAyavRRittirhi tapasA dAnavitsvargamashnute || 77||

na rAjasUyairbahubhiriShTvA vipuladakShiNaiH |
na chAshvamedhairbahubhiH phalaM samamidaM tava || 78||

saktuprasthena hi jito brahmalokastvayAnagha |
virajo brahmabhavanaM gachCha vipra yathechChakam || 79||

sarveShAM vo dvijashreShTha divyaM yAnamupasthitam |
Arohata yathAkAmaM dharmo.asmi dvija pashya mAm || 80||

pAvito hi tvayA deho loke kIrtiH sthirA cha te |
sabhAryaH sahaputrashcha sasnuShashcha divaM vraja || 81||

ityuktavAkyo dharmeNa yAnamAruhya sa dvijaH |
sabhAryaH sasutashchApi sasnuShashcha divaM yayau || 82||

tasminvipre gate svargaM sasute sasnuShe tadA |
bhAryAchaturthe dharmaj~ne tato.ahaM niHsRRito bilAt || 83||

tatastu saktugandhena kledena salilasya cha |
divyapuShpAvamardAchcha sAdhordAnalavaishcha taiH || 84||

viprasya tapasA tasya shiro me kA~nchanIkRRitam || 84||

tasya satyAbhisandhasya sUkShmadAnena chaiva ha |
sharIrArdhaM cha me viprAH shAtakumbhamayaM kRRitam || 85||

pashyatedaM suvipulaM tapasA tasya dhImataH || 85||

kathameva.nvidhaM me syAdanyatpArshvamiti dvijAH |
tapovanAni yaj~nA.nshcha hRRiShTo.abhyemi punaH punaH || 86||

yaj~naM tvahamimaM shrutvA kururAjasya dhImataH |
AshayA parayA prApto na chAhaM kA~nchanIkRRitaH || 87||

tato mayoktaM tadvAkyaM prahasya dvijasattamAH |
saktuprasthena yaj~no.ayaM saMmito neti sarvathA || 88||

saktuprasthalavaistairhi tadAhaM kA~nchanIkRRitaH |
na hi yaj~no mahAneSha sadRRishastairmato mama || 89||

vaishampAyana uvAcha||

ityuktvA nakulaH sarvAnyaj~ne dvijavarA.nstadA |
jagAmAdarshanaM rAjanviprAste cha yayurgRRihAn || 90||

etatte sarvamAkhyAtaM mayA parapura~njaya |
yadAshcharyamabhUttasminvAjimedhe mahAkratau || 91||

na vismayaste nRRipate yaj~ne kAryaH katha~nchana |
RRiShikoTisahasrANi tapobhirye divaM gatAH || 92||

adrohaH sarvabhUteShu santoShaH shIlamArjavam |
tapo damashcha satyaM cha dAnaM cheti samaM matam || 93||

\hrule

\medskip
                  94
\medskip

janamejaya uvAcha||

yaj~ne saktA nRRipatayastapaHsaktA maharShayaH |
shAntivyavasitA viprAH shamo dama iti prabho || 1||

tasmAdyaj~naphalaistulyaM na ki~nchidiha vidyate |
iti me vartate buddhistathA chaitadasa.nshayam || 2||

yaj~nairiShTvA hi bahavo rAjAno dvijasattama |
iha kIrtiM parAM prApya pretya svargamito gatAH || 3||

devarAjaH sahasrAkShaH kratubhirbhUridakShiNaiH |
devarAjyaM mahAtejAH prAptavAnakhilaM vibhuH || 4||

yathA yudhiShThiro rAjA bhImArjunapuraHsaraH |
sadRRisho devarAjena samRRiddhyA vikrameNa cha || 5||

atha kasmAtsa nakulo garhayAmAsa taM kratum |
ashvamedhaM mahAyaj~naM rAj~nastasya mahAtmanaH || 6||

vaishampAyana uvAcha||

yaj~nasya vidhimagryaM vai phalaM chaiva nararShabha |
gadataH shRRiNu me rAjanyathAvadiha bhArata || 7||

purA shakrasya yajataH sarva UchurmaharShayaH |
RRitvikShu karmavyagreShu vitate yaj~nakarmaNi || 8||

hUyamAne tathA vahnau hotre bahuguNAnvite |
deveShvAhUyamAneShu sthiteShu paramarShiShu || 9||

supratItaistadA vipraiH svAgamaiH susvanairnRRipa |
ashrAntaishchApi laghubhiradhvaryuvRRiShabhaistathA || 10||

Alambhasamaye tasmingRRihIteShu pashuShvatha |
maharShayo mahArAja sambabhUvuH kRRipAnvitAH || 11||

tato dInAnpashUndRRiShTvA RRiShayaste tapodhanAH |
UchuH shakraM samAgamya nAyaM yaj~navidhiH shubhaH || 12||

apavij~nAnametatte mahAntaM dharmamichChataH |
na hi yaj~ne pashugaNA vidhidRRiShTAH pura.ndara || 13||

dharmopaghAtakastveSha samArambhastava prabho |
nAyaM dharmakRRito dharmo na hi.nsA dharma uchyate || 14||

Agamenaiva te yaj~naM kurvantu yadi hechChasi |
vidhidRRiShTena yaj~nena dharmaste sumahAnbhavet || 15||

yaja bIjaiH sahasrAkSha trivarShaparamoShitaiH |
eSha dharmo mahA~nshakra chintyamAno.adhigamyate || 16||

shatakratustu tadvAkyamRRiShibhistattvadarshibhiH |
uktaM na pratijagrAha mAnamohavashAnugaH || 17||

teShAM vivAdaH sumahA~njaj~ne shakramaharShiNAm |
ja~NgamaiH sthAvarairvApi yaShTavyamiti bhArata || 18||

te tu khinnA vivAdena RRiShayastattvadarshinaH |
tataH sandhAya shakreNa paprachChurnRRipatiM vasum || 19||

mahAbhAga kathaM yaj~neShvAgamo nRRipate smRRitaH |
yaShTavyaM pashubhirmedhyairatho bIjairajairapi || 20||

tachChrutvA tu vachasteShAmavichArya balAbalam |
yathopanItairyaShTavyamiti provAcha pArthivaH || 21||

evamuktvA sa nRRipatiH pravivesha rasAtalam |
uktveha vitathaM rAja.nshchedInAmIshvaraH prabhuH || 22||

anyAyopagataM dravyamatItaM yo hyapaNDitaH |
dharmAbhikA~NkShI yajate na dharmaphalamashnute || 23||

dharmavaita.nsiko yastu pApAtmA puruShastathA |
dadAti dAnaM viprebhyo lokavishvAsakArakam || 24||

pApena karmaNA vipro dhanaM labdhvA nira~NkushaH |
rAgamohAnvitaH so.ante kaluShAM gatimApnute || 25||

tena dattAni dAnAni pApena hatabuddhinA |
tAni sattvamanAsAdya nashyanti vipulAnyapi || 26||

tasyAdharmapravRRittasya hi.nsakasya durAtmanaH |
dAne na kIrtirbhavati pretya cheha cha durmateH || 27||

api sa~nchayabuddhirhi lobhamohavasha~NgataH |
udvejayati bhUtAni hi.nsayA pApachetanaH || 28||

evaM labdhvA dhanaM lobhAdyajate yo dadAti cha |
sa kRRitvA karmaNA tena na sidhyati durAgamAt || 29||

u~nChaM mUlaM phalaM shAkamudapAtraM tapodhanAH |
dAnaM vibhavato dattvA narAH svaryAnti dharmiNaH || 30||

eSha dharmo mahA.nstyAgo dAnaM bhUtadayA tathA |
brahmacharyaM tathA satyamanukrosho dhRRitiH kShamA || 31||

sanAtanasya dharmasya mUlametatsanAtanam || 31||

shrUyante hi purA viprA vishvAmitrAdayo nRRipAH |
vishvAmitro.asitashchaiva janakashcha mahIpatiH || 32||

kakShasenArShTiSheNau cha sindhudvIpashcha pArthivaH || 32||

ete chAnye cha bahavaH siddhiM paramikAM gatAH |
nRRipAH satyaishcha dAnaishcha nyAyalabdhaistapodhanAH || 33||

brAhmaNAH kShatriyA vaishyAH shUdrA ye chAshritAstapaH |
dAnadharmAgninA shuddhAste svargaM yAnti bhArata || 34||

\hrule

\medskip
                  95
\medskip

janamejaya uvAcha||

dharmAgatena tyAgena bhagavansarvamasti chet |
etanme sarvamAchakShva kushalo hyasi bhAShitum || 1||

tato~nChavRRitteryadvRRittaM saktudAne phalaM mahat |
kathitaM me mahadbrahma.nstathyametadasa.nshayam || 2||

kathaM hi sarvayaj~neShu nishchayaH paramo bhavet |
etadarhasi me vaktuM nikhilena dvijarShabha || 3||

vaishampAyana uvAcha||

atrApyudAharantImamitihAsaM purAtanam |
agastyasya mahAyaj~ne purAvRRittamari.ndama || 4||

purAgastyo mahAtejA dIkShAM dvAdashavArShikIm |
pravivesha mahArAja sarvabhUtahite rataH || 5||

tatrAgnikalpA hotAra Asansatre mahAtmanaH |
mUlAhArA nirAhArAH sAshmakuTTA marIchipAH || 6||

parighRRiShTikA vaighasikAH samprakShAlAstathaiva cha |
yatayo bhikShavashchAtra babhUvuH paryavasthitAH || 7||

sarve pratyakShadharmANo jitakrodhA jitendriyAH |
dame sthitAshcha te sarve dambhamohavivarjitAH || 8||

vRRitte shuddhe sthitA nityamindriyaishchApyavAhitAH |
upAsate sma taM yaj~naM bhu~njAnAste maharShayaH || 9||

yathAshaktyA bhagavatA tadannaM samupArjitam |
tasminsatre tu yatki~nchidayogyaM tatra nAbhavat || 10||

tathA hyanekairmunibhirmahAntaH kratavaH kRRitAH || 10||

eva.nvidhestvagastyasya vartamAne mahAdhvare |
na vavarSha sahasrAkShastadA bharatasattama || 11||

tataH karmAntare rAjannagastyasya mahAtmanaH |
katheyamabhinirvRRittA munInAM bhAvitAtmanAm || 12||

agastyo yajamAno.asau dadAtyannaM vimatsaraH |
na cha varShati parjanyaH kathamannaM bhaviShyati || 13||

satraM chedaM mahadviprA munerdvAdashavArShikam |
na varShiShyati devashcha varShANyetAni dvAdasha || 14||

etadbhavantaH sa~nchintya maharSherasya dhImataH |
agastyasyAtitapasaH kartumarhantyanugraham || 15||

ityevamukte vachane tato.agastyaH pratApavAn |
provAchedaM vacho vAgmI prasAdya shirasA munIn || 16||

yadi dvAdashavarShANi na varShiShyati vAsavaH |
chintAyaj~naM kariShyAmi vidhireSha sanAtanaH || 17||

yadi dvAdashavarShANi na varShiShyati vAsavaH |
vyAyAmenAhariShyAmi yaj~nAnanyAnativratAn || 18||

bIjayaj~no mayAyaM vai bahuvarShasamAchitaH |
bIjaiH kRRitaiH kariShye cha nAtra vighno bhaviShyati || 19||

nedaM shakyaM vRRithA kartuM mama satraM katha~nchana |
varShiShyatIha vA devo na vA devo bhaviShyati || 20||

atha vAbhyarthanAmindraH kuryAnna tviha kAmataH |
svayamindro bhaviShyAmi jIvayiShyAmi cha prajAH || 21||

yo yadAhArajAtashcha sa tathaiva bhaviShyati |
visheShaM chaiva kartAsmi punaH punaratIva hi || 22||

adyeha svarNamabhyetu yachchAnyadvasu durlabham |
triShu lokeShu yachchAsti tadihAgachChatAM svayam || 23||

divyAshchApsarasAM sa~NghAH sagandharvAH sakiMnarAH |
vishvAvasushcha ye chAnye te.apyupAsantu vaH sadA || 24||

uttarebhyaH kurubhyashcha yatki~nchidvasu vidyate |
sarvaM tadiha yaj~ne me svayamevopatiShThatu || 25||

svargaM svargasadashchaiva dharmashcha svayameva tu || 25||

ityukte sarvamevaitadabhavattasya dhImataH |
tataste munayo dRRiShTvA munestasya tapobalam || 26||

vismitA vachanaM prAhuridaM sarve mahArthavat || 26||

prItAH sma tava vAkyena na tvichChAmastapovyayam |
svaireva yaj~naistuShTAH smo nyAyenechChAmahe vayam || 27||

yaj~nAndIkShAstathA homAnyachchAnyanmRRigayAmahe |
tanno.astu svakRRitairyaj~nairnAnyato mRRigayAmahe || 28||

nyAyenopArjitAhArAH svakarmaniratA vayam |
vedA.nshcha brahmacharyeNa nyAyataH prArthayAmahe || 29||

nyAyenottarakAlaM cha gRRihebhyo niHsRRitA vayam |
dharmadRRiShTairvidhidvAraistapastapsyAmahe vayam || 30||

bhavataH samyageShA hi buddhirhi.nsAvivarjitA |
etAmahi.nsAM yaj~neShu brUyAstvaM satataM prabho || 31||

prItAstato bhaviShyAmo vayaM dvijavarottama |
visarjitAH samAptau cha satrAdasmAdvrajAmahe || 32||

vaishampAyana uvAcha||

tathA kathayatAmeva devarAjaH pura.ndaraH |
vavarSha sumahAtejA dRRiShTvA tasya tapobalam || 33||

asamAptau cha yaj~nasya tasyAmitaparAkramaH |
nikAmavarShI devendro babhUva janamejaya || 34||

prasAdayAmAsa cha tamagastyaM tridasheshvaraH |
svayamabhyetya rAjarShe puraskRRitya bRRihaspatim || 35||

tato yaj~nasamAptau tAnvisasarja mahAmunIn |
agastyaH paramaprItaH pUjayitvA yathAvidhi || 36||

\hrule

\medskip
                  96
\medskip

janamejaya uvAcha||

ko.asau nakularUpeNa shirasA kA~nchanena vai |
prAha mAnuShavadvAchametatpRRiShTo vadasva me || 1||

vaishampAyana uvAcha||

etatpUrvaM na pRRiShTo.ahaM na chAsmAbhiH prabhAShitam |
shrUyatAM nakulo yo.asau yathA vAgasya mAnuShI || 2||

shrAddhaM sa~NkalpayAmAsa jamadagniH purA kila |
homadhenustamAgAchcha svayaM chApi dudoha tAm || 3||

tatkShIraM sthApayAmAsa nave bhANDe dRRiDhe shuchau |
tachcha krodhaH svarUpeNa piTharaM paryavartayat || 4||

jij~nAsustamRRiShishreShThaM kiM kuryAdvipriye kRRite |
iti sa~nchintya durmedhA dharShayAmAsa tatpayaH || 5||

tamAj~nAya muniH krodhaM naivAsya chukupe tataH |
sa tu krodhastamAhedaM prA~njalirmUrtimAnsthitaH || 6||

jito.asmIti bhRRigushreShTha bhRRigavo hyatiroShaNAH |
loke mithyApravAdo.ayaM yattvayAsmi parAjitaH || 7||

so.ahaM tvayi sthito hyadya kShamAvati mahAtmani |
bibhemi tapasaH sAdho prasAdaM kuru me vibho || 8||

janamejaya uvAcha||

sAkShAddRRiShTo.asi me krodha gachCha tvaM vigatajvaraH |
na mamApakRRitaM te.adya na manyurvidyate mama || 9||

yAnuddishya tu sa~NkalpaH payaso.asya kRRito mayA |
pitaraste mahAbhAgAstebhyo budhyasva gamyatAm || 10||

ityukto jAtasantrAsaH sa tatrAntaradhIyata |
pitR^INAmabhiSha~NgAttu nakulatvamupAgataH || 11||

sa tAnprasAdayAmAsa shApasyAnto bhavediti |
taishchApyukto yadA dharmaM kShepsyase mokShyase tadA || 12||

taishchokto yaj~niyAndeshAndharmAraNyAni chaiva ha |
jugupsanparidhAvansa yaj~naM taM samupAsadat || 13||

dharmaputramathAkShipya saktuprasthena tena saH |
muktaH shApAttataH krodho dharmo hyAsIdyudhiShThiraH || 14||

evametattadA vRRittaM tasya yaj~ne mahAtmanaH |
pashyatAM chApi nastatra nakulo.antarhitastadA || 15||

\medskip
##

\hrule

Mahabharata Critical Edition Only for Personal Studies
Encoding: ISCII
Electronic text (C) Bhandarkar Oriental Research Institute,
Pune, India, 1999

http://bombay.indology.info/mahabharata/statement.html
for further details


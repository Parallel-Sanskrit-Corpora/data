%@@1
% File name             : mbh06.itx
%--------------------------------------------
% Text title            : 6 mahAbhArate bhIShmaparva.n
% Author                : Veda Vyasa
% Language              : sanskrit
% Subject               : religion
% Description/comments  : Access available at Prof John Smith's site 
% http://bombay.indology.info/mahabharata/statement.html
% Transliterated by     : Prof. Tokunaga
% Proofread by          : Team at Bhandarkar Oriental Research Institute (BORI), Tokunaga
% Latest update         : September 16, 2013
% Send corrections to   : sanskrit@cheerful.com
%
% Special Instructions  : i1h.hdr,ijag.inc,itrans.sty,multicol.sty,iarticle.sty
% Transliteration scheme: ITRANS 5.3
% Site access           : http://sanskritdocuments.org/
%-----------------------------------------------------
% The text is prepared by volunteers and is to be used for personal study
% and research.  The file is not to be copied or reposted for promotion of 
% any website or individuals or for commercial purpose without permission.
%        Please help to maintain respect for volunteer spirit.
%@@1
%--------------------------------------------------------

\engtitle{.. 6 Mahabharata - Bhishmaparva ..}##
\itxtitle{.. 6 mahAbhArate bhIShmaparvam ..}##\endtitles ##

              jambUkhaNDavinirmANaparva
                  1
\medskip

janamejaya uvAcha||

kathaM yuyudhire vIrAH kurupANDavasomakAH |
pArthivAshcha mahAbhAgA nAnAdeshasamAgatAH || 1||

vaishampAyana uvAcha||

yathA yuyudhire vIrAH kurupANDavasomakAH |
kurukShetre tapaHkShetre shRRiNu tatpRRithivIpate || 2||

avatIrya kurukShetraM pANDavAH sahasomakAH |
kauravAnabhyavartanta jigIShanto mahAbalAH || 3||

vedAdhyayanasampannAH sarve yuddhAbhinandinaH |
Asha.nsanto jayaM yuddhe vadhaM vAbhimukhA raNe || 4||

abhiyAya cha durdharShAM dhArtarAShTrasya vAhinIm |
prA~NmukhAH pashchime bhAge nyavishanta sasainikAH || 5||

samantapa~nchakAdbAhyaM shibirANi sahasrashaH |
kArayAmAsa vidhivatkuntIputro yudhiShThiraH || 6||

shUnyeva pRRithivI sarvA bAlavRRiddhAvasheShitA |
nirashvapuruShA chAsIdrathaku~njaravarjitA || 7||

yAvattapati sUryo hi jambUdvIpasya maNDalam |
tAvadeva samAvRRittaM balaM pArthivasattama || 8||

ekasthAH sarvavarNAste maNDalaM bahuyojanam |
paryAkrAmanta deshA.nshcha nadIH shailAnvanAni cha || 9||

teShAM yudhiShThiro rAjA sarveShAM puruSharShabha |
Adidesha savAhAnAM bhakShyabhojyamanuttamam || 10||

sa~nj~nAshcha vividhAstAstAsteShAM chakre yudhiShThiraH |
eva.nvAdI veditavyaH pANDaveyo.ayamityuta || 11||

abhij~nAnAni sarveShAM sa~nj~nAshchAbharaNAni cha |
yojayAmAsa kauravyo yuddhakAla upasthite || 12||

dRRiShTvA dhvajAgraM pArthAnAM dhArtarAShTro mahAmanAH |
saha sarvairmahIpAlaiH pratyavyUhata pANDavAn || 13||

pANDureNAtapatreNa dhriyamANena mUrdhani |
madhye nAgasahasrasya bhrAtRRibhiH parivAritam || 14||

dRRiShTvA duryodhanaM hRRiShTAH sarve pANDavasainikAH |
dadhmuH sarve mahAsha~NkhAnbherIrjaghnuH sahasrashaH || 15||

tataH prahRRiShTAM svAM senAmabhivIkShyAtha pANDavAH |
babhUvurhRRiShTamanaso vAsudevashcha vIryavAn || 16||

tato yodhAnharShayantau vAsudevadhana~njayau |
dadhmatuH puruShavyAghrau divyau sha~Nkhau rathe sthitau || 17||

pA~nchajanyasya nirghoShaM devadattasya chobhayoH |
shrutvA savAhanA yodhAH shakRRinmUtraM prasusruvuH || 18||

yathA siMhasya nadataH svanaM shrutvetare mRRigAH |
traseyustadvadevAsIddhArtarAShTrabalaM tadA || 19||

udatiShThadrajo bhaumaM na prAj~nAyata ki~nchana |
antardhIyata chAdityaH sainyena rajasAvRRitaH || 20||

vavarSha chAtra parjanyo mA.nsashoNitavRRiShTimAn |
vyukShansarvANyanIkAni tadadbhutamivAbhavat || 21||

vAyustataH prAdurabhUnnIchaiH sharkarakarShaNaH |
vinighna.nstAnyanIkAni vidhama.nshchaiva tadrajaH || 22||

ubhe sene tadA rAjanyuddhAya mudite bhRRisham |
kurukShetre sthite yatte sAgarakShubhitopame || 23||

tayostu senayorAsIdadbhutaH sa samAgamaH |
yugAnte samanuprApte dvayoH sAgarayoriva || 24||

shUnyAsItpRRithivI sarvA bAlavRRiddhAvasheShitA |
tena senAsamUhena samAnItena kauravaiH || 25||

tataste samayaM chakruH kurupANDavasomakAH |
dharmA.nshcha sthApayAmAsuryuddhAnAM bharatarShabha || 26||

nivRRitte chaiva no yuddhe prItishcha syAtparasparam |
yathApuraM yathAyogaM na cha syAchChalanaM punaH || 27||

vAchA yuddhe pravRRitte no vAchaiva pratiyodhanam |
niShkrAntaH pRRitanAmadhyAnna hantavyaH katha~nchana || 28||

rathI cha rathinA yodhyo gajena gajadhUrgataH |
ashvenAshvI padAtishcha padAtenaiva bhArata || 29||

yathAyogaM yathAvIryaM yathotsAhaM yathAvayaH |
samAbhAShya prahartavyaM na vishvaste na vihvale || 30||

pareNa saha sa.nyuktaH pramatto vimukhastathA |
kShINashastro vivarmA cha na hantavyaH katha~nchana || 31||

na sUteShu na dhuryeShu na cha shastropanAyiShu |
na bherIsha~NkhavAdeShu prahartavyaM katha~nchana || 32||

evaM te samayaM kRRitvA kurupANDavasomakAH |
vismayaM paramaM jagmuH prekShamANAH parasparam || 33||

nivishya cha mahAtmAnastataste puruSharShabhAH |
hRRiShTarUpAH sumanaso babhUvuH sahasainikAH || 34||

\hrule

\medskip
                  2
\medskip

vaishampAyana uvAcha||

tataH pUrvApare sandhye samIkShya bhagavAnRRiShiH |
sarvavedavidAM shreShTho vyAsaH satyavatIsutaH || 1||

bhaviShyati raNe ghore bharatAnAM pitAmahaH |
pratyakShadarshI bhagavAnbhUtabhavyabhaviShyavit || 2||

vaichitravIryaM rAjAnaM sa rahasyaM bravIdidam |
shochantamArtaM dhyAyantaM putrANAmanayaM tadA || 3||

vyAsa uvAcha||

rAjanparItakAlAste putrAshchAnye cha bhUmipAH |
te haniShyanti sa~NgrAme samAsAdyetaretaram || 4||

teShu kAlaparIteShu vinashyatsu cha bhArata |
kAlaparyAyamAj~nAya mA sma shoke manaH kRRithAH || 5||

yadi tvichChasi sa~NgrAme draShTumenaM vishAM pate |
chakShurdadAni te hanta yuddhametannishAmaya || 6||

dhRRitarAShTra uvAcha||

na rochaye j~nAtivadhaM draShTuM brahmarShisattama |
yuddhametattvasheSheNa shRRiNuyAM tava tejasA || 7||

vaishampAyana uvAcha||

tasminnanichChati draShTuM sa~NgrAmaM shrotumichChati |
varANAmIshvaro dAtA sa~njayAya varaM dadau || 8||

vyAsa uvAcha||

eSha te sa~njayo rAjanyuddhametadvadiShyati |
etasya sarvaM sa~NgrAme naparokShaM bhaviShyati || 9||

chakShuShA sa~njayo rAjandivyenaiSha samanvitaH |
kathayiShyati te yuddhaM sarvaj~nashcha bhaviShyati || 10||

prakAshaM vA rahasyaM vA rAtrau vA yadi vA divA |
manasA chintitamapi sarvaM vetsyati sa~njayaH || 11||

nainaM shastrANi bhetsyanti nainaM bAdhiShyate shramaH |
gAvalgaNirayaM jIvanyuddhAdasmAdvimokShyate || 12||

ahaM cha kIrtimeteShAM kurUNAM bharatarShabha |
pANDavAnAM cha sarveShAM prathayiShyAmi mA shuchaH || 13||

diShTametatpurA chaiva nAtra shochitumarhasi |
na chaiva shakyaM sa.nyantuM yato dharmastato jayaH || 14||

vaishampAyana uvAcha||

evamuktvA sa bhagavAnkurUNAM prapitAmahaH |
punareva mahAbAhuM dhRRitarAShTramuvAcha ha || 15||

iha yuddhe mahArAja bhaviShyati mahAnkShayaH |
yathemAni nimittAni bhayAyAdyopalakShaye || 16||

shyenA gRRidhrAshcha kAkAshcha ka~NkAshcha sahitA balaiH |
sampatanti vanAnteShu samavAyA.nshcha kurvate || 17||

atyugraM cha prapashyanti yuddhamAnandino dvijAH |
kravyAdA bhakShayiShyanti mA.nsAni gajavAjinAm || 18||

khaTAkhaTeti vAshanto bhairavaM bhayavedinaH |
kahvAH prayAnti madhyena dakShiNAmabhito disham || 19||

ubhe pUrvApare sandhye nityaM pashyAmi bhArata |
udayAstamane sUryaM kabandhaiH parivAritam || 20||

shvetalohitaparyantAH kRRiShNagrIvAH savidyutaH |
trivarNAH parighAH sandhau bhAnumAvArayantyuta || 21||

jvalitArkendunakShatraM nirvisheShadinakShapam |
ahorAtraM mayA dRRiShTaM tatkShayAya bhaviShyati || 22||

alakShyaH prabhayA hInaH paurNamAsIM cha kArttikIm |
chandro.abhUdagnivarNashcha samavarNe nabhastale || 23||

svapsyanti nihatA vIrA bhUmimAvRRitya pArthivAH |
rAjAno rAjaputrAshcha shUrAH parighabAhavaH || 24||

antarikShe varAhasya vRRiShada.nshasya chobhayoH |
praNAdaM yudhyato rAtrau raudraM nityaM pralakShaye || 25||

devatApratimAshchApi kampanti cha hasanti cha |
vamanti rudhiraM chAsyaiH svidyanti prapatanti cha || 26||

anAhatA dundubhayaH praNadanti vishAM pate |
ayuktAshcha pravartante kShatriyANAM mahArathAH || 27||

kokilAH shatapatrAshcha chAShA bhAsAH shukAstathA |
sArasAshcha mayUrAshcha vAcho mu~nchanti dAruNAH || 28||

gRRihItashastrAbharaNA varmiNo vAjipRRiShThagAH |
aruNodayeShu dRRishyante shatashaH shalabhavrajAH || 29||

ubhe sandhye prakAshete dishAM dAhasamanvite |
AsIdrudhiravarShaM cha asthivarShaM cha bhArata || 30||

yA chaiShA vishrutA rAja.nstrailokye sAdhusaMmatA |
arundhatI tayApyeSha vasiShThaH pRRiShThataH kRRitaH || 31||

rohiNIM pIDayanneSha sthito rAja~nshanaishcharaH |
vyAvRRittaM lakShma somasya bhaviShyati mahadbhayam || 32||

anabhre cha mahAghoraM stanitaM shrUyate.anisham |
vAhanAnAM cha rudatAM prapatantyashrubindavaH || 33||

\hrule

\medskip
                  3
\medskip

vyAsa uvAcha||

kharA goShu prajAyante ramante mAtRRibhiH sutAH |
anArtavaM puShpaphalaM darshayanti vane drumAH || 1||

garbhiNyo rAjaputryashcha janayanti vibhIShaNAn |
kravyAdAnpakShiNashchaiva gomAyUnaparAnmRRigAn || 2||

triviShANAshchaturnetrAH pa~nchapAdA dvimehanAH |
dvishIrShAshcha dvipuchChAshcha daMShTriNaH pashavo.ashivAH || 3||

jAyante vivRRitAsyAshcha vyAharanto.ashivA giraH |
tripadAH shikhinastArkShyAshchaturdaMShTrA viShANinaH || 4||

tathaivAnyAshcha dRRishyante striyashcha brahmavAdinAm |
vainateyAnmayUrA.nshcha janayantyaH pure tava || 5||

govatsaM vaDavA sUte shvA sRRigAlaM mahIpate |
krakarA~nshArikAshchaiva shukA.nshchAshubhavAdinaH || 6||

striyaH kAshchitprajAyante chatasraH pa~ncha kanyakAH |
tA jAtamAtrA nRRityanti gAyanti cha hasanti cha || 7||

pRRithagjanasya kuDakAH stanapAH stenaveshmani |
nRRityanti parigAyanti vedayanto mahadbhayam || 8||

pratimAshchAlikhantyanye sashastrAH kAlachoditAH |
anyonyamabhidhAvanti shishavo daNDapANayaH || 9||

uparundhanti kRRitvA cha nagarANi yuyutsavaH || 9||

padmotpalAni vRRikSheShu jAyante kumudAni cha |
viShvagvAtAshcha vAntyugrA rajo na vyupashAmyati || 10||

abhIkShNaM kampate bhUmirarkaM rAhustathAgrasat |
shveto grahastathA chitrAM samatikramya tiShThati || 11||

abhAvaM hi visheSheNa kurUNAM pratipashyati |
dhUmaketurmahAghoraH puShyamAkramya tiShThati || 12||

senayorashivaM ghoraM kariShyati mahAgrahaH |
maghAsva~NgArako vakraH shravaNe cha bRRihaspatiH || 13||

bhAgyaM nakShatramAkramya sUryaputreNa pIDyate |
shukraH proShThapade pUrve samAruhya vishAM pate || 14||

uttare tu parikramya sahitaH pratyudIkShate || 14||

shyAmo grahaH prajvalitaH sadhUmaH sahapAvakaH |
aindraM tejasvi nakShatraM jyeShThAmAkramya tiShThati || 15||

dhruvaH prajvalito ghoramapasavyaM pravartate |
chitrAsvAtyantare chaiva dhiShThitaH paruSho grahaH || 16||

vakrAnuvakraM kRRitvA cha shravaNe pAvakaprabhaH |
brahmarAshiM samAvRRitya lohitA~Ngo vyavasthitaH || 17||

sarvasasyapratichChannA pRRithivI phalamAlinI |
pa~nchashIrShA yavAshchaiva shatashIrShAshcha shAlayaH || 18||

pradhAnAH sarvalokasya yAsvAyattamidaM jagat |
tA gAvaH prasnutA vatsaiH shoNitaM prakSharantyuta || 19||

nishcherurapidhAnebhyaH khaDgAH prajvalitA bhRRisham |
vyaktaM pashyanti shastrANi sa~NgrAmaM samupasthitam || 20||

agnivarNA yathA bhAsaH shastrANAmudakasya cha |
kavachAnAM dhvajAnAM cha bhaviShyati mahAnkShayaH || 21||

dikShu prajvalitAsyAshcha vyAharanti mRRigadvijAH |
atyAhitaM darshayanto vedayanti mahadbhayam || 22||

ekapakShAkShicharaNaH shakuniH khacharo nishi |
raudraM vadati sa.nrabdhaH shoNitaM ChardayanmuhuH || 23||

grahau tAmrAruNashikhau prajvalantAviva sthitau |
saptarShINAmudArANAM samavachChAdya vai prabhAm || 24||

sa.nvatsarasthAyinau cha grahau prajvalitAvubhau |
vishAkhayoH samIpasthau bRRihaspatishanaishcharau || 25||

kRRittikAsu grahastIvro nakShatre prathame jvalan |
vapUMShyapaharanbhAsA dhUmaketuriva sthitaH || 26||

triShu pUrveShu sarveShu nakShatreShu vishAM pate |
budhaH sampatate.abhIkShNaM janayansumahadbhayam || 27||

chaturdashIM pa~nchadashIM bhUtapUrvAM cha ShoDashIm |
imAM tu nAbhijAnAmi amAvAsyAM trayodashIm || 28||

chandrasUryAvubhau grastAvekamAse trayodashIm |
aparvaNi grahAvetau prajAH sa~NkShapayiShyataH || 29||

rajovRRitA dishaH sarvAH pA.nsuvarShaiH samantataH |
utpAtameghA raudrAshcha rAtrau varShanti shoNitam || 30||

mA.nsavarShaM punastIvramAsItkRRiShNachaturdashIm |
ardharAtre mahAghoramatRRipya.nstatra rAkShasAH || 31||

pratisroto.avahannadyaH saritaH shoNitodakAH |
phenAyamAnAH kUpAshcha nardanti vRRiShabhA iva || 32||

patantyulkAH sanirghAtAH shuShkAshanivimishritAH || 32||

adya chaiva nishAM vyuShTAmudaye bhAnurAhataH |
jvalantIbhirmaholkAbhishchaturbhiH sarvatodisham || 33||

AdityamupatiShThadbhistatra choktaM maharShibhiH |
bhUmipAlasahasrANAM bhUmiH pAsyati shoNitam || 34||

kailAsamandarAbhyAM tu tathA himavato gireH |
sahasrasho mahAshabdaM shikharANi patanti cha || 35||

mahAbhUtA bhUmikampe chaturaH sAgarAnpRRithak |
velAmudvartayanti sma kShobhayantaH punaH punaH || 36||

vRRikShAnunmathya vAntyugrA vAtAH sharkarakarShiNaH |
patanti chaityavRRikShAshcha grAmeShu nagareShu cha || 37||

pItalohitanIlashcha jvalatyagnirhuto dvijaiH |
vAmArchiH shAvagandhI cha dhUmaprAyaH kharasvanaH || 38||

sparshA gandhA rasAshchaiva viparItA mahIpate || 38||

dhUmAyante dhvajA rAj~nAM kampamAnA muhurmuhuH |
mu~nchantya~NgAravarShANi bheryo.atha paTahAstathA || 39||

prAsAdashikharAgreShu puradvAreShu chaiva hi |
gRRidhrAH paripatantyugrA vAmaM maNDalamAshritAH || 40||

pakvApakveti subhRRishaM vAvAshyante vayA.nsi cha |
nilIyante dhvajAgreShu kShayAya pRRithivIkShitAm || 41||

dhyAyantaH prakirantashcha vAlAnvepathusa.nyutAH |
rudanti dInAsturagA mAta~NgAshcha sahasrashaH || 42||

etachChrutvA bhavAnatra prAptakAlaM vyavasyatAm |
yathA lokaH samuchChedaM nAyaM gachCheta bhArata || 43||

vaishampAyana uvAcha||

piturvacho nishamyaitaddhRRitarAShTro.abravIdidam |
diShTametatpurA manye bhaviShyati na sa.nshayaH || 44||

kShatriyAH kShatradharmeNa vadhyante yadi sa.nyuge |
vIralokaM samAsAdya sukhaM prApsyanti kevalam || 45||

iha kIrtiM pare loke dIrghakAlaM mahatsukham |
prApsyanti puruShavyAghrAH prANA.nstyaktvA mahAhave || 46||

\hrule

\medskip
                  4
\medskip

vaishampAyana uvAcha||

evamukto munistattvaM kavIndro rAjasattama |
putreNa dhRRitarAShTreNa dhyAnamanvagamatparam || 1||

punarevAbravIdvAkyaM kAlavAdI mahAtapAH |
asa.nshayaM pArthivendra kAlaH sa~NkShipate jagat || 2||

sRRijate cha punarlokAnneha vidyati shAshvatam |
j~nAtInAM cha kurUNAM cha sambandhisuhRRidAM tathA || 3||

dharmyaM deshaya panthAnaM samartho hyasi vAraNe |
kShudraM j~nAtivadhaM prAhurmA kuruShva mamApriyam || 4||

kAlo.ayaM putrarUpeNa tava jAto vishAM pate |
na vadhaH pUjyate vede hitaM naitatkatha~nchana || 5||

hanyAtsa eva yo hanyAtkuladharmaM svakAM tanum |
kAlenotpathagantAsi shakye sati yathApathi || 6||

kulasyAsya vinAshAya tathaiva cha mahIkShitAm |
anartho rAjyarUpeNa tyajyatAmasukhAvahaH || 7||

luptapraj~naH pareNAsi dharmaM darshaya vai sutAn |
kiM te rAjyena durdharSha yena prApto.asi kilbiSham || 8||

yasho dharmaM cha kIrtiM cha pAlayansvargamApsyasi |
labhantAM pANDavA rAjyaM shamaM gachChantu kauravAH || 9||

evaM bruvati viprendre dhRRitarAShTro.ambikAsutaH |
AkShipya vAkyaM vAkyaj~no vAkpathenApyayAtpunaH || 10||

dhRRitarAShTra uvAcha||

yathA bhavAnveda tathAsmi vettA  bhAvAbhAvau viditau me yathAvat |
svArthe hi saMmuhyati tAta loko  mAM chApi lokAtmakameva viddhi || 11||

prasAdaye tvAmatulaprabhAvaM  tvaM no gatirdarshayitA cha dhIraH |
na chApi te vashagA me maharShe  na kalmaShaM kartumihArhase mAm || 12||

tvaM hi dharmaH pavitraM cha yashaH kIrtirdhRRitiH smRRitiH |
kurUNAM pANDavAnAM cha mAnyashchAsi pitAmahaH || 13||

vyAsa uvAcha||

vaichitravIrya nRRipate yatte manasi vartate |
abhidhatsva yathAkAmaM ChettAsmi tava sa.nshayam || 14||

dhRRitarAShTra uvAcha||

yAni li~NgAni sa~NgrAme bhavanti vijayiShyatAm |
tAni sarvANi bhagava~nshrotumichChAmi tattvataH || 15||

vyAsa uvAcha||

prasannabhAH pAvaka UrdhvarashmiH  pradakShiNAvartashikho vidhUmaH |
puNyA gandhAshchAhutInAM pravAnti  jayasyaitadbhAvino rUpamAhuH || 16||

gambhIraghoShAshcha mahAsvanAshcha  sha~NkhA mRRida~NgAshcha nadanti yatra |
vishuddharashmistapanaH shashI cha  jayasyaitadbhAvino rUpamAhuH || 17||

iShTA vAchaH pRRiShThato vAyasAnAM  samprasthitAnAM cha gamiShyatAM cha |
ye pRRiShThataste tvarayanti rAja nye tvagrataste pratiShedhayanti || 18||

kalyANavAchaH shakunA rAjaha.nsAH  shukAH krau~nchAH shatapatrAshcha yatra |
pradakShiNAshchaiva bhavanti sa~Nkhye  dhruvaM jayaM tatra vadanti viprAH || 19||

ala~NkAraiH kavachaiH ketubhishcha  mukhaprasAdairhemavarNaishcha nR^INAm |
bhrAjiShmatI duShpratiprekShaNIyA  yeShAM chamUste vijayanti shatrUn || 20||

hRRiShTA vAchastathA sattvaM yodhAnAM yatra bhArata |
na mlAyante srajashchaiva te taranti raNe ripUn || 21||

iShTo vAtaH praviShTasya dakShiNA pravivikShataH |
pashchAtsa.nsAdhayatyarthaM purastAtpratiShedhate || 22||

shabdarUparasasparshagandhAshchAviShkRRitAH shubhAH |
sadA yodhAshcha hRRiShTAshcha yeShAM teShAM dhruvaM jayaH || 23||

anveva vAyavo vAnti tathAbhrANi vayA.nsi cha |
anuplavante meghAshcha tathaivendradhanUMShi cha || 24||

etAni jayamAnAnAM lakShaNAni vishAM pate |
bhavanti viparItAni mumUrShUNAM janAdhipa || 25||

alpAyAM vA mahatyAM vA senAyAmiti nishchitam |
harSho yodhagaNasyaikaM jayalakShaNamuchyate || 26||

eko dIrNo dArayati senAM sumahatImapi |
taM dIrNamanudIryante yodhAH shUratamA api || 27||

durnivAratamA chaiva prabhagnA mahatI chamUH |
apAmiva mahAvegastrastA mRRigagaNA iva || 28||

naiva shakyA samAdhAtuM saMnipAte mahAchamUH |
dIrNA ityeva dIryante yodhAH shUratamA api || 29||

bhItAnbhagnA.nshcha samprekShya bhayaM bhUyo vivardhate || 29||

prabhagnA sahasA rAjandisho vibhrAmitA paraiH |
naiva sthApayituM shakyA shUrairapi mahAchamUH || 30||

sambhRRitya mahatIM senAM chatura~NgAM mahIpatiH |
upAyapUrvaM medhAvI yateta satatotthitaH || 31||

upAyavijayaM shreShThamAhurbhedena madhyamam |
jaghanya eSha vijayo yo yuddhena vishAM pate || 32||

mahAdoShaH saMnipAtastato vya~NgaH sa uchyate || 32||

parasparaj~nAH saMhRRiShTA vyavadhUtAH sunishchitAH |
pa~nchAshadapi ye shUrA mathnanti mahatIM chamUm || 33||

atha vA pa~ncha ShaTsapta vijayantyanivartinaH || 33||

na vainateyo garuDaH prasha.nsati mahAjanam |
dRRiShTvA suparNopachitiM mahatImapi bhArata || 34||

na bAhulyena senAyA jayo bhavati bhArata |
adhruvo hi jayo nAma daivaM chAtra parAyaNam || 35||

jayanto hyapi sa~NgrAme kShayavanto bhavantyuta || 35||

\hrule

\medskip
                  5
\medskip

vaishampAyana uvAcha||

evamuktvA yayau vyAso dhRRitarAShTrAya dhImate |
dhRRitarAShTro.api tachChrutvA dhyAnamevAnvapadyata || 1||

sa muhUrtamiva dhyAtvA viniHshvasya muhurmuhuH |
sa~njayaM sa.nshitAtmAnamapRRichChadbharatarShabha || 2||

sa~njayeme mahIpAlAH shUrA yuddhAbhinandinaH |
anyonyamabhinighnanti shastrairuchchAvachairapi || 3||

pArthivAH pRRithivIhetoH samabhityaktajIvitAH |
na cha shAmyanti nighnanto vardhayanto yamakShayam || 4||

bhaumamaishvaryamichChanto na mRRiShyante parasparam |
manye bahuguNA bhUmistanmamAchakShva sa~njaya || 5||

bahUni cha sahasrANi prayutAnyarbudAni cha |
koTyashcha lokavIrANAM sametAH kurujA~Ngale || 6||

deshAnAM cha parImANaM nagarANAM cha sa~njaya |
shrotumichChAmi tattvena yata ete samAgatAH || 7||

divyabuddhipradIpena yuktastvaM j~nAnachakShuShA |
prasAdAttasya viprarShervyAsasyAmitatejasaH || 8||

sa~njaya uvAcha||

yathApraj~naM mahAprAj~na bhaumAnvakShyAmi te guNAn |
shAstrachakShuravekShasva namaste bharatarShabha || 9||

dvividhAnIha bhUtAni trasAni sthAvarANi cha |
trasAnAM trividhA yoniraNDasvedajarAyujAH || 10||

trasAnAM khalu sarveShAM shreShThA rAja~njarAyujAH |
jarAyujAnAM pravarA mAnavAH pashavashcha ye || 11||

nAnArUpANi bibhrANAsteShAM bhedAshchaturdasha |
araNyavAsinaH sapta saptaiShAM grAmavAsinaH || 12||

siMhavyAghravarAhAshcha mahiShA vAraNAstathA |
RRikShAshcha vAnarAshchaiva saptAraNyAH smRRitA nRRipa || 13||

gaurajo manujo meSho vAjyashvataragardabhAH |
ete grAmyAH samAkhyAtAH pashavaH sapta sAdhubhiH || 14||

ete vai pashavo rAjangrAmyAraNyAshchaturdasha |
vedoktAH pRRithivIpAla yeShu yaj~nAH pratiShThitAH || 15||

grAmyANAM puruShaH shreShThaH siMhashchAraNyavAsinAm |
sarveShAmeva bhUtAnAmanyonyenAbhijIvanam || 16||

udbhijjAH sthAvarAH proktAsteShAM pa~nchaiva jAtayaH |
vRRikShagulmalatAvallyastvaksArAstRRiNajAtayaH || 17||

eShAM vi.nshatirekonA mahAbhUteShu pa~nchasu |
chaturvi.nshatiruddiShTA gAyatrI lokasaMmatA || 18||

ya etAM veda gAyatrIM puNyAM sarvaguNAnvitAm |
tattvena bharatashreShTha sa lokAnna praNashyati || 19||

bhUmau hi jAyate sarvaM bhUmau sarvaM praNashyati |
bhUmiH pratiShThA bhUtAnAM bhUmireva parAyaNam || 20||

yasya bhUmistasya sarvaM jagatsthAvaraja~Ngamam |
tatrAbhigRRiddhA rAjAno vinighnantItaretaram || 21||

\hrule

\medskip
                  6
\medskip

dhRRitarAShTra uvAcha||

nadInAM parvatAnAM cha nAmadheyAni sa~njaya |
tathA janapadAnAM cha ye chAnye bhUmimAshritAH || 1||

pramANaM cha pramANaj~na pRRithivyA api sarvashaH |
nikhilena samAchakShva kAnanAni cha sa~njaya || 2||

sa~njaya uvAcha||

pa~nchemAni mahArAja mahAbhUtAni sa~NgrahAt |
jagatsthitAni sarvANi samAnyAhurmanIShiNaH || 3||

bhUmirApastathA vAyuragnirAkAshameva cha |
guNottarANi sarvANi teShAM bhUmiH pradhAnataH || 4||

shabdaH sparshashcha rUpaM cha raso gandhashcha pa~nchamaH |
bhUmerete guNAH proktA RRiShibhistattvavedibhiH || 5||

chatvAro.apsu guNA rAjangandhastatra na vidyate |
shabdaH sparshashcha rUpaM cha tejaso.atha guNAstrayaH || 6||

shabdaH sparshashcha vAyostu AkAshe shabda eva cha || 6||

ete pa~ncha guNA rAjanmahAbhUteShu pa~nchasu |
vartante sarvalokeShu yeShu lokAH pratiShThitAH || 7||

anyonyaM nAbhivartante sAmyaM bhavati vai yadA |
yadA tu viShamIbhAvamAvishanti parasparam || 8||

tadA dehairdehavanto vyatirohanti nAnyathA || 8||

AnupUrvyAdvinashyanti jAyante chAnupUrvashaH |
sarvANyaparimeyAni tadeShAM rUpamaishvaram || 9||

tatra tatra hi dRRishyante dhAtavaH pA~nchabhautikAH |
teShAM manuShyAstarkeNa pramANAni prachakShate || 10||

achintyAH khalu ye bhAvA na tA.nstarkeNa sAdhayet |
prakRRitibhyaH paraM yattu tadachintyasya lakShaNam || 11||

sudarshanaM pravakShyAmi dvIpaM te kurunandana |
parimaNDalo mahArAja dvIpo.asau chakrasa.nsthitaH || 12||

nadIjalapratichChannaH parvataishchAbhrasaMnibhaiH |
puraishcha vividhAkArai ramyairjanapadaistathA || 13||

vRRikShaiH puShpaphalopetaiH sampannadhanadhAnyavAn |
lAvaNena samudreNa samantAtparivAritaH || 14||

yathA cha puruShaH pashyedAdarshe mukhamAtmanaH |
evaM sudarshanadvIpo dRRishyate chandramaNDale || 15||

dvira.nshe pippalastatra dvira.nshe cha shasho mahAn |
sarvauShadhisamAvApaiH sarvataH paribRRiMhitaH || 16||

Apastato.anyA vij~neyA eSha sa~NkShepa uchyate || 16||

\hrule

\medskip
                  7
\medskip

dhRRitarAShTra uvAcha||

ukto dvIpasya sa~NkShepo vistaraM brUhi sa~njaya |
yAvadbhUmyavakAsho.ayaM dRRishyate shashalakShaNe || 1||

tasya pramANaM prabrUhi tato vakShyasi pippalam || 1||

vaishampAyana uvAcha||

evamuktaH sa rAj~nA tu sa~njayo vAkyamabravIt |
prAgAyatA mahArAja ShaDete ratnaparvatAH || 2||

avagADhA hyubhayataH samudrau pUrvapashchimau || 2||

himavAnhemakUTashcha niShadhashcha nagottamaH |
nIlashcha vaiDUryamayaH shvetashcha rajataprabhaH || 3||

sarvadhAtuvinaddhashcha shRRi~NgavAnnAma parvataH || 3||

ete vai parvatA rAjansiddhachAraNasevitAH |
teShAmantaraviShkambho yojanAni sahasrashaH || 4||

tatra puNyA janapadAstAni varShANi bhArata |
vasanti teShu sattvAni nAnAjAtIni sarvashaH || 5||

idaM tu bhArataM varShaM tato haimavataM param |
hemakUTAtparaM chaiva harivarShaM prachakShate || 6||

dakShiNena tu nIlasya niShadhasyottareNa cha |
prAgAyato mahArAja mAlyavAnnAma parvataH || 7||

tataH paraM mAlyavataH parvato gandhamAdanaH |
parimaNDalastayormadhye meruH kanakaparvataH || 8||

AdityataruNAbhAso vidhUma iva pAvakaH |
yojanAnAM sahasrANi ShoDashAdhaH kila smRRitaH || 9||

uchchaishcha chaturAshItiryojanAnAM mahIpate |
Urdhvamantashcha tiryakcha lokAnAvRRitya tiShThati || 10||

tasya pArshve tvime dvIpAshchatvAraH sa.nsthitAH prabho |
bhadrAshvaH ketumAlashcha jambUdvIpashcha bhArata || 11||

uttarAshchaiva kuravaH kRRitapuNyapratishrayAH || 11||

vihagaH sumukho yatra suparNasyAtmajaH kila |
sa vai vichintayAmAsa sauvarNAnprekShya vAyasAn || 12||

meruruttamamadhyAnAmadhamAnAM cha pakShiNAm |
avisheShakaro yasmAttasmAdenaM tyajAmyaham || 13||

tamAdityo.anuparyeti satataM jyotiShAM patiH |
chandramAshcha sanakShatro vAyushchaiva pradakShiNam || 14||

sa parvato mahArAja divyapuShpaphalAnvitaH |
bhavanairAvRRitaH sarvairjAmbUnadamayaiH shubhaiH || 15||

tatra devagaNA rAjangandharvAsurarAkShasAH |
apsarogaNasa.nyuktAH shaile krIDanti nityashaH || 16||

tatra brahmA cha rudrashcha shakrashchApi sureshvaraH |
sametya vividhairyaj~nairyajante.anekadakShiNaiH || 17||

tumbururnAradashchaiva vishvAvasurhahA huhUH |
abhigamyAmarashreShThAH stavai stunvanti chAbhibho || 18||

saptarShayo mahAtmAnaH kashyapashcha prajApatiH |
tatra gachChanti bhadraM te sadA parvaNi parvaNi || 19||

tasyaiva mUrdhanyushanAH kAvyo daityairmahIpate |
tasya hImAni ratnAni tasyeme ratnaparvatAH || 20||

tasmAtkubero bhagavA.nshchaturthaM bhAgamashnute |
tataH kalA.nshaM vittasya manuShyebhyaH prayachChati || 21||

pArshve tasyottare divyaM sarvartukusumaM shivam |
karNikAravanaM ramyaM shilAjAlasamudgatam || 22||

tatra sAkShAtpashupatirdivyairbhUtaiH samAvRRitaH |
umAsahAyo bhagavAnramate bhUtabhAvanaH || 23||

karNikAramayIM mAlAM bibhratpAdAvalambinIm |
tribhirnetraiH kRRitoddyotastribhiH sUryairivoditaiH || 24||

tamugratapasaH siddhAH suvratAH satyavAdinaH |
pashyanti na hi durvRRittaiH shakyo draShTuM maheshvaraH || 25||

tasya shailasya shikharAtkShIradhArA nareshvara |
tri.nshadbAhuparigrAhyA bhImanirghAtanisvanA || 26||

puNyA puNyatamairjuShTA ga~NgA bhAgIrathI shubhA |
patatyajasravegena hrade chAndramase shubhe || 27||

tayA hyutpAditaH puNyaH sa hradaH sAgaropamaH || 27||

tAM dhArayAmAsa purA durdharAM parvatairapi |
shataM varShasahasrANAM shirasA vai maheshvaraH || 28||

merostu pashchime pArshve ketumAlo mahIpate |
jambUShaNDashcha tatraiva sumahAnnandanopamaH || 29||

Ayurdasha sahasrANi varShANAM tatra bhArata |
suvarNavarNAshcha narAH striyashchApsarasopamAH || 30||

anAmayA vItashokA nityaM muditamAnasAH |
jAyante mAnavAstatra niShTaptakanakaprabhAH || 31||

gandhamAdanashRRi~NgeShu kuberaH saha rAkShasaiH |
sa.nvRRito.apsarasAM sa~Nghairmodate guhyakAdhipaH || 32||

gandhamAdanapAdeShu pareShvaparagaNDikAH |
ekAdasha sahasrANi varShANAM paramAyuShaH || 33||

tatra kRRiShNA narA rAja.nstejoyuktA mahAbalAH |
striyashchotpalapatrAbhAH sarvAH supriyadarshanAH || 34||

nIlAtparataraM shvetaM shvetAddhairaNyakaM param |
varShamairAvataM nAma tataH shRRi~NgavataH param || 35||

dhanuHsa.nsthe mahArAja dve varShe dakShiNottare |
ilAvRRitaM madhyamaM tu pa~ncha varShANi chaiva ha || 36||

uttarottarametebhyo varShamudrichyate guNaiH |
AyuShpramANamArogyaM dharmataH kAmato.arthataH || 37||

samanvitAni bhUtAni teShu varSheShu bhArata |
evameShA mahArAja parvataiH pRRithivI chitA || 38||

hemakUTastu sumahAnkailAso nAma parvataH |
yatra vaishravaNo rAjA guhyakaiH saha modate || 39||

astyuttareNa kailAsaM mainAkaM parvataM prati |
hiraNyashRRi~NgaH sumahAndivyo maNimayo giriH || 40||

tasya pArshve mahaddivyaM shubhaM kA~nchanavAlukam |
ramyaM bindusaro nAma yatra rAjA bhagIrathaH || 41||

dRRiShTvA bhAgIrathIM ga~NgAmuvAsa bahulAH samAH || 41||

yUpA maNimayAstatra chityAshchApi hiraNmayAH |
tatreShTvA tu gataH siddhiM sahasrAkSho mahAyashAH || 42||

sRRiShTvA bhUtapatiryatra sarvalokAnsanAtanaH |
upAsyate tigmatejA vRRito bhUtaiH samAgataiH || 43||

naranArAyaNau brahmA manuH sthANushcha pa~nchamaH || 43||

tatra tripathagA devI prathamaM tu pratiShThitA |
brahmalokAdapakrAntA saptadhA pratipadyate || 44||

vasvokasArA nalinI pAvanA cha sarasvatI |
jambUnadI cha sItA cha ga~NgA sindhushcha saptamI || 45||

achintyA divyasa~NkalpA prabhoreShaiva sa.nvidhiH |
upAsate yatra satraM sahasrayugaparyaye || 46||

dRRishyAdRRishyA cha bhavati tatra tatra sarasvatI |
etA divyAH sapta ga~NgAstriShu lokeShu vishrutAH || 47||

rakShA.nsi vai himavati hemakUTe tu guhyakAH |
sarpA nAgAshcha niShadhe gokarNe cha tapodhanAH || 48||

devAsurANAM cha gRRihaM shvetaH parvata uchyate |
gandharvA niShadhe shaile nIle brahmarShayo nRRipa || 49||

shRRi~NgavA.nstu mahArAja pitR^INAM pratisa~ncharaH || 49||

ityetAni mahArAja sapta varShANi bhAgashaH |
bhUtAnyupaniviShTAni gatimanti dhruvANi cha || 50||

teShAmRRiddhirbahuvidhA dRRishyate daivamAnuShI |
ashakyA parisa~NkhyAtuM shraddheyA tu bubhUShatA || 51||

yAM tu pRRichChasi mA rAjandivyAmetAM shashAkRRitim |
pArshve shashasya dve varShe ubhaye dakShiNottare || 52||

karNau tu nAgadvIpaM cha kashyapadvIpameva cha || 52||

tAmravarNaH shiro rAja~nshrImAnmalayaparvataH |
etaddvitIyaM dvIpasya dRRishyate shashasa.nsthitam || 53||

\hrule

\medskip
                  8
\medskip

dhRRitarAShTra uvAcha||

merorathottaraM pArshvaM pUrvaM chAchakShva sa~njaya |
nikhilena mahAbuddhe mAlyavantaM cha parvatam || 1||

sa~njaya uvAcha||

dakShiNena tu nIlasya meroH pArshve tathottare |
uttarAH kuravo rAjanpuNyAH siddhaniShevitAH || 2||

tatra vRRikShA madhuphalA nityapuShpaphalopagAH |
puShpANi cha sugandhIni rasavanti phalAni cha || 3||

sarvakAmaphalAstatra kechidvRRikShA janAdhipa |
apare kShIriNo nAma vRRikShAstatra narAdhipa || 4||

ye kSharanti sadA kShIraM ShaDrasaM hyamRRitopamam |
vastrANi cha prasUyante phaleShvAbharaNAni cha || 5||

sarvA maNimayI bhUmiH sUkShmakA~nchanavAlukA |
sarvatra sukhasa.nsparshA niShpa~NkA cha janAdhipa || 6||

devalokachyutAH sarve jAyante tatra mAnavAH |
tulyarUpaguNopetAH sameShu viShameShu cha || 7||

mithunAni cha jAyante striyashchApsarasopamAH |
teShAM te kShIriNAM kShIraM pibantyamRRitasaMnibham || 8||

mithunaM jAyamAnaM vai samaM tachcha pravardhate |
tulyarUpaguNopetaM samaveShaM tathaiva cha || 9||

ekaikamanuraktaM cha chakravAkasamaM vibho || 9||

nirAmayA vItashokA nityaM muditamAnasAH |
dasha varShasahasrANi dasha varShashatAni cha || 10||

jIvanti te mahArAja na chAnyonyaM jahatyuta || 10||

bhAruNDA nAma shakunAstIkShNatuNDA mahAbalAH |
te nirharanti hi mRRitAndarIShu prakShipanti cha || 11||

uttarAH kuravo rAjanvyAkhyAtAste samAsataH |
meroH pArshvamahaM pUrvaM vakShyAmyatha yathAtatham || 12||

tasya pUrvAbhiShekastu bhadrAshvasya vishAM pate |
bhadrasAlavanaM yatra kAlAmrashcha mahAdrumaH || 13||

kAlAmrashcha mahArAja nityapuShpaphalaH shubhaH |
dvIpashcha yojanotsedhaH siddhachAraNasevitaH || 14||

tatra te puruShAH shvetAstejoyuktA mahAbalAH |
striyaH kumudavarNAshcha sundaryaH priyadarshanAH || 15||

chandraprabhAshchandravarNAH pUrNachandranibhAnanAH |
chandrashItalagAtryashcha nRRittagItavishAradAH || 16||

dasha varShasahasrANi tatrAyurbharatarShabha |
kAlAmrarasapItAste nityaM sa.nsthitayauvanAH || 17||

dakShiNena tu nIlasya niShadhasyottareNa tu |
sudarshano nAma mahA~njambUvRRikShaH sanAtanaH || 18||

sarvakAmaphalaH puNyaH siddhachAraNasevitaH |
tasya nAmnA samAkhyAto jambUdvIpaH sanAtanaH || 19||

yojanAnAM sahasraM cha shataM cha bharatarShabha |
utsedho vRRikSharAjasya divaspRRi~Nmanujeshvara || 20||

aratnInAM sahasraM cha shatAni dasha pa~ncha cha |
pariNAhastu vRRikShasya phalAnAM rasabhedinAm || 21||

patamAnAni tAnyurvyAM kurvanti vipulaM svanam |
mu~nchanti cha rasaM rAja.nstasminrajatasaMnibham || 22||

tasyA jambvAH phalaraso nadI bhUtvA janAdhipa |
meruM pradakShiNaM kRRitvA samprayAtyuttarAnkurUn || 23||

pibanti tadrasaM hRRiShTA janA nityaM janAdhipa |
tasminphalarase pIte na jarA bAdhate cha tAn || 24||

tatra jAmbUnadaM nAma kanakaM devabhUShaNam |
taruNAdityavarNAshcha jAyante tatra mAnavAH || 25||

tathA mAlyavataH shRRi~Nge dIpyate tatra havyavAT |
nAmnA sa.nvartako nAma kAlAgnirbharatarShabha || 26||

tathA mAlyavataH shRRi~Nge pUrve pUrvAntagaNDikA |
yojanAnAM sahasrANi pa~nchAshanmAlyavAnsthitaH || 27||

mahArajatasa~NkAshA jAyante tatra mAnavAH |
brahmalokAchchyutAH sarve sarve cha brahmavAdinaH || 28||

tapastu tapyamAnAste bhavanti hyUrdhvaretasaH |
rakShaNArthaM tu bhUtAnAM pravishanti divAkaram || 29||

ShaShTistAni sahasrANi ShaShTireva shatAni cha |
aruNasyAgrato yAnti parivArya divAkaram || 30||

ShaShTiM varShasahasrANi ShaShTimeva shatAni cha |
AdityatApataptAste vishanti shashimaNDalam || 31||

\hrule

\medskip
                  9
\medskip

dhRRitarAShTra uvAcha||

varShANAM chaiva nAmAni parvatAnAM cha sa~njaya |
AchakShva me yathAtattvaM ye cha parvatavAsinaH || 1||

sa~njaya uvAcha||

dakShiNena tu shvetasya nIlasyaivottareNa tu |
varShaM ramaNakaM nAma jAyante tatra mAnavAH || 2||

shuklAbhijanasampannAH sarve supriyadarshanAH |
ratipradhAnAshcha tathA jAyante tatra mAnavAH || 3||

dasha varShasahasrANi shatAni dasha pa~ncha cha |
jIvanti te mahArAja nityaM muditamAnasAH || 4||

dakShiNe shRRi~NgiNashchaiva shvetasyAthottareNa cha |
varShaM hairaNvataM nAma yatra hairaNvatI nadI || 5||

yakShAnugA mahArAja dhaninaH priyadarshanAH |
mahAbalAstatra sadA rAjanmuditamAnasAH || 6||

ekAdasha sahasrANi varShANAM te janAdhipa |
AyuShpramANaM jIvanti shatAni dasha pa~ncha cha || 7||

shRRi~NgANi vai shRRi~NgavatastrINyeva manujAdhipa |
ekaM maNimayaM tatra tathaikaM raukmamadbhutam || 8||

sarvaratnamayaM chaikaM bhavanairupashobhitam |
tatra svayamprabhA devI nityaM vasati shANDilI || 9||

uttareNa tu shRRi~Ngasya samudrAnte janAdhipa |
varShamairAvataM nAma tasmAchChRRi~NgavataH param || 10||

na tatra sUryastapati na te jIryanti mAnavAH |
chandramAshcha sanakShatro jyotirbhUta ivAvRRitaH || 11||

padmaprabhAH padmavarNAH padmapatranibhekShaNAH |
padmapatrasugandhAshcha jAyante tatra mAnavAH || 12||

aniShpandAH sugandhAshcha nirAhArA jitendriyAH |
devalokachyutAH sarve tathA virajaso nRRipa || 13||

trayodasha sahasrANi varShANAM te janAdhipa |
AyuShpramANaM jIvanti narA bharatasattama || 14||

kShIrodasya samudrasya tathaivottarataH prabhuH |
harirvasati vaikuNThaH shakaTe kanakAtmake || 15||

aShTachakraM hi tadyAnaM bhUtayuktaM manojavam |
agnivarNaM mahAvegaM jAmbUnadapariShkRRitam || 16||

sa prabhuH sarvabhUtAnAM vibhushcha bharatarShabha |
sa~NkShepo vistarashchaiva kartA kArayitA cha saH || 17||

pRRithivyApastathAkAshaM vAyustejashcha pArthiva |
sa yaj~naH sarvabhUtAnAmAsyaM tasya hutAshanaH || 18||

vaishampAyana uvAcha||

evamuktaH sa~njayena dhRRitarAShTro mahAmanAH |
dhyAnamanvagamadrAjA putrAnprati janAdhipa || 19||

sa vichintya mahArAja punarevAbravIdvachaH |
asa.nshayaM sUtaputra kAlaH sa~NkShipate jagat || 20||

sRRijate cha punaH sarvaM neha vidyati shAshvatam || 20||

naro nArAyaNashchaiva sarvaj~naH sarvabhUtabhRRit |
devA vaikuNTha ityAhurvedA viShNuriti prabhum || 21||

\hrule

\medskip
                  10
\medskip

dhRRitarAShTra uvAcha||

yadidaM bhArataM varShaM yatredaM mUrChitaM balam |
yatrAtimAtraM lubdho.ayaM putro duryodhano mama || 1||

yatra gRRiddhAH pANDusutA yatra me sajjate manaH |
etanme tattvamAchakShva kushalo hyasi sa~njaya || 2||

sa~njaya uvAcha||

na tatra pANDavA gRRiddhAH shRRiNu rAjanvacho mama |
gRRiddho duryodhanastatra shakunishchApi saubalaH || 3||

apare kShatriyAshchApi nAnAjanapadeshvarAH |
ye gRRiddhA bhArate varShe na mRRiShyanti parasparam || 4||

atra te varNayiShyAmi varShaM bhArata bhAratam |
priyamindrasya devasya manorvaivasvatasya cha || 5||

pRRithoshcha rAjanvainyasya tathekShvAkormahAtmanaH |
yayAterambarIShasya mAndhAturnahuShasya cha || 6||

tathaiva muchukundasya shiberaushInarasya cha |
RRiShabhasya tathailasya nRRigasya nRRipatestathA || 7||

anyeShAM cha mahArAja kShatriyANAM balIyasAm |
sarveShAmeva rAjendra priyaM bhArata bhAratam || 8||

tatte varShaM pravakShyAmi yathAshrutamari.ndama |
shRRiNu me gadato rAjanyanmAM tvaM paripRRichChasi || 9||

mahendro malayaH sahyaH shuktimAnRRikShavAnapi |
vindhyashcha pAriyAtrashcha saptaite kulaparvatAH || 10||

teShAM sahasrasho rAjanparvatAstu samIpataH |
abhij~nAtAH sAravanto vipulAshchitrasAnavaH || 11||

anye tato.aparij~nAtA hrasvA hrasvopajIvinaH |
AryA mlechChAshcha kauravya tairmishrAH puruShA vibho || 12||

nadIH pibanti bahulA ga~NgAM sindhuM sarasvatIm |
godAvarIM narmadAM cha bAhudAM cha mahAnadIm || 13||

shatadruM chandrabhAgAM cha yamunAM cha mahAnadIm |
dRRiShadvatIM vipAshAM cha vipApAM sthUlavAlukAm || 14||

nadIM vetravatIM chaiva kRRiShNaveNAM cha nimnagAm |
irAvatIM vitastAM cha payoShNIM devikAmapi || 15||

vedasmRRitiM vetasinIM tridivAmiShkumAlinIm |
karIShiNIM chitravahAM chitrasenAM cha nimnagAm || 16||

gomatIM dhUtapApAM cha vandanAM cha mahAnadIm |
kaushikIM tridivAM kRRityAM vichitrAM lohatAriNIm || 17||

rathasthAM shatakumbhAM cha sarayUM cha nareshvara |
charmaNvatIM vetravatIM hastisomAM dishaM tathA || 18||

shatAvarIM payoShNIM cha parAM bhaimarathIM tathA |
kAverIM chulukAM chApi vApIM shatabalAmapi || 19||

nichIrAM mahitAM chApi suprayogAM narAdhipa |
pavitrAM kuNDalAM sindhuM vAjinIM puramAlinIm || 20||

pUrvAbhirAmAM vIrAM cha bhImAmoghavatIM tathA |
palAshinIM pApaharAM mahendrAM pippalAvatIm || 21||

pAriSheNAmasiknIM cha saralAM bhAramardinIm |
puruhIM pravarAM menAM moghAM ghRRitavatIM tathA || 22||

dhUmatyAmatikRRiShNAM cha sUchIM ChAvIM cha kaurava |
sadAnIrAmadhRRiShyAM cha kushadhArAM mahAnadIm || 23||

shashikAntAM shivAM chaiva tathA vIravatImapi |
vAstuM suvAstuM gaurIM cha kampanAM sahiraNvatIm || 24||

hiraNvatIM chitravatIM chitrasenAM cha nimnagAm |
rathachitrAM jyotirathAM vishvAmitrAM kapi~njalAm || 25||

upendrAM bahulAM chaiva kucharAmambuvAhinIm |
vainandIM pi~njalAM veNNAM tu~NgaveNAM mahAnadIm || 26||

vidishAM kRRiShNaveNNAM cha tAmrAM cha kapilAmapi |
shaluM suvAmAM vedAshvAM harisrAvAM mahApagAm || 27||

shIghrAM cha pichChilAM chaiva bhAradvAjIM cha nimnagAm |
kaushikIM nimnagAM shoNAM bAhudAmatha chandanAm || 28||

durgAmantaHshilAM chaiva brahmamedhyAM bRRihadvatIm |
charakShAM mahirohIM cha tathA jambunadImapi || 29||

sunasAM tamasAM dAsIM trasAmanyAM varANasIm |
loloddhRRitakarAM chaiva pUrNAshAM cha mahAnadIm || 30||

mAnavIM vRRiShabhAM chaiva mahAnadyo janAdhipa |
sadAnirAmayAM vRRityAM mandagAM mandavAhinIm || 31||

brahmANIM cha mahAgaurIM durgAmapi cha bhArata |
chitropalAM chitrabarhAM ma~njuM makaravAhinIm || 32||

mandAkinIM vaitaraNIM kokAM chaiva mahAnadIm |
shuktimatImaraNyAM cha puShpaveNyutpalAvatIm || 33||

lohityAM karatoyAM cha tathaiva vRRiShabha~NginIm |
kumArImRRiShikulyAM cha brahmakulyAM cha bhArata || 34||

sarasvatIH supuNyAshcha sarvA ga~NgAshcha mAriSha |
vishvasya mAtaraH sarvAH sarvAshchaiva mahAbalAH || 35||

tathA nadyastvaprakAshAH shatasho.atha sahasrashaH |
ityetAH sarito rAjansamAkhyAtA yathAsmRRiti || 36||

ata UrdhvaM janapadAnnibodha gadato mama |
tatreme kurupA~nchAlAH shAlvamAdreyajA~NgalAH || 37||

shUrasenAH kali~NgAshcha bodhA maukAstathaiva cha |
matsyAH sukuTyaH saubalyAH kuntalAH kAshikoshalAH || 38||

chedivatsAH karUShAshcha bhojAH sindhupulindakAH |
uttamaujA dashArNAshcha mekalAshchotkalaiH saha || 39||

pA~nchAlAH kaushijAshchaiva ekapRRiShThA yugandharAH |
saudhA madrA bhuji~NgAshcha kAshayo.aparakAshayaH || 40||

jaTharAH kukkushAshchaiva sudAshArNAshcha bhArata |
kuntayo.avantayashchaiva tathaivAparakuntayaH || 41||

govindA mandakAH ShaNDA vidarbhAnUpavAsikAH |
ashmakAH pA.nsurAShTrAshcha goparAShTrAH panItakAH || 42||

AdirAShTrAH sukuTTAshcha balirAShTraM cha kevalam |
vAnarAsyAH pravAhAshcha vakrA vakrabhayAH shakAH || 43||

videhakA mAgadhAshcha suhmAshcha vijayAstathA |
a~NgA va~NgAH kali~NgAshcha yakRRillomAna eva cha || 44||

mallAH sudeShNAH prAhUtAstathA mAhiShakArShikAH |
vAhIkA vATadhAnAshcha AbhIrAH kAlatoyakAH || 45||

aparandhrAshcha shUdrAshcha pahlavAshcharmakhaNDikAH |
aTavIshabarAshchaiva marubhaumAshcha mAriSha || 46||

upAvRRishchAnupAvRRishchasurAShTrAH kekayAstathA |
kuTTAparAntA dvaidheyAH kAkShAH sAmudraniShkuTAH || 47||

andhrAshcha bahavo rAjannantargiryAstathaiva cha |
bahirgiryA~NgamaladA mAgadhA mAnavarjakAH || 48||

mahyuttarAH prAvRRiSheyA bhArgavAshcha janAdhipa |
puNDrA bhArgAH kirAtAshcha sudoShNAH pramudAstathA || 49||

shakA niShAdA niShadhAstathaivAnartanairRRitAH |
dugUlAH pratimatsyAshcha kushalAH kunaTAstathA || 50||

tIragrAhAstaratoyA rAjikA rasyakAgaNAH |
tilakAH pArasIkAshcha madhumantaH prakutsakAH || 51||

kAshmIrAH sindhusauvIrA gAndhArA darshakAstathA |
abhIsArA kulUtAshcha shaivalA bAhlikAstathA || 52||

darvIkAH sakachA darvA vAtajAmarathoragAH |
bahuvAdyAshcha kauravya sudAmAnaH sumallikAH || 53||

vadhrAH karIShakAshchApi kulindopatyakAstathA |
vanAyavo dashApArshvA romANaH kushabindavaH || 54||

kachChA gopAlakachChAshcha lA~NgalAH paravallakAH |
kirAtA barbarAH siddhA videhAstAmrali~NgakAH || 55||

oShTrAH puNDrAH sasairandhrAH pArvatIyAshcha mAriSha |
athApare janapadA dakShiNA bharatarShabha || 56||

draviDAH keralAH prAchyA bhUShikA vanavAsinaH |
unnatyakA mAhiShakA vikalpA mUShakAstathA || 57||

karNikAH kuntikAshchaiva saudbhidA nalakAlakAH |
kaukuTTakAstathA cholAH ko~NkaNA mAlavANakAH || 58||

sama~NgAH kopanAshchaiva kukurA~NgadamAriShAH |
dhvajinyutsavasa~NketAstrigartAH sarvasenayaH || 59||

trya~NgAH kekarakAH proShThAH parasa~ncharakAstathA |
tathaiva vindhyapulakAH pulindAH kalkalaiH saha || 60||

mAlakA mallakAshchaiva tathaivAparavartakAH |
kulindAH kulakAshchaiva karaNThAH kurakAstathA || 61||

mUShakA stanabAlAshcha satiyaH pattipa~njakAH |
AdidAyAH sirAlAshcha stUbakA stanapAstathA || 62||

hRRiShIvidarbhAH kAntIkAsta~NgaNAH parata~NgaNAH |
uttarAshchApare mlechChA janA bharatasattama || 63||

yavanAshcha sakAmbojA dAruNA mlechChajAtayaH |
sakShaddruhaH kuntalAshcha hUNAH pAratakaiH saha || 64||

tathaiva maradhAshchInAstathaiva dashamAlikAH |
kShatriyopaniveshAshcha vaishyashUdrakulAni cha || 65||

shUdrAbhIrAtha daradAH kAshmIrAH pashubhiH saha |
khashikAshcha tukhArAshcha pallavA girigahvarAH || 66||

AtreyAH sabharadvAjAstathaiva stanayoShikAH |
aupakAshcha kali~NgAshcha kirAtAnAM cha jAtayaH || 67||

tAmarA ha.nsamArgAshcha tathaiva karabha~njakAH |
uddeshamAtreNa mayA deshAH sa~NkIrtitAH prabho || 68||

yathAguNabalaM chApi trivargasya mahAphalam |
duhyeddhenuH kAmadhukcha bhUmiH samyaganuShThitA || 69||

tasyAM gRRidhyanti rAjAnaH shUrA dharmArthakovidAH |
te tyajantyAhave prANAnrasAgRRiddhAstarasvinaH || 70||

devamAnuShakAyAnAM kAmaM bhUmiH parAyaNam |
anyonyasyAvalumpanti sArameyA ivAmiSham || 71||

rAjAno bharatashreShTha bhoktukAmA vasundharAm |
na chApi tRRiptiH kAmAnAM vidyate cheha kasyachit || 72||

tasmAtparigrahe bhUmeryatante kurupANDavAH |
sAmnA dAnena bhedena daNDenaiva cha pArthiva || 73||

pitA mAtA cha putrashcha khaM dyaushcha narapu~Ngava |
bhUmirbhavati bhUtAnAM samyagachChidradarshinI || 74||

\hrule

\medskip
                  11
\medskip

dhRRitarAShTra uvAcha||

bhAratasyAsya varShasya tathA haimavatasya cha |
pramANamAyuShaH sUta phalaM chApi shubhAshubham || 1||

anAgatamatikrAntaM vartamAnaM cha sa~njaya |
AchakShva me vistareNa harivarShaM tathaiva cha || 2||

sa~njaya uvAcha||

chatvAri bhArate varShe yugAni bharatarShabha |
kRRitaM tretA dvAparaM cha puShyaM cha kuruvardhana || 3||

pUrvaM kRRitayugaM nAma tatastretAyugaM vibho |
sa~NkShepAddvAparasyAtha tataH puShyaM pravartate || 4||

chatvAri cha sahasrANi varShANAM kurusattama |
AyuHsa~NkhyA kRRitayuge sa~NkhyAtA rAjasattama || 5||

tathA trINi sahasrANi tretAyAM manujAdhipa |
dvisahasraM dvApare tu shate tiShThati samprati || 6||

na pramANasthitirhyasti puShye.asminbharatarShabha |
garbhasthAshcha mriyante.atra tathA jAtA mriyanti cha || 7||

mahAbalA mahAsattvAH prajAguNasamanvitAH |
ajAyanta kRRite rAjanmunayaH sutapodhanAH || 8||

mahotsAhA mahAtmAno dhArmikAH satyavAdinaH |
jAtAH kRRitayuge rAjandhaninaH priyadarshanAH || 9||

AyuShmanto mahAvIrA dhanurdharavarA yudhi |
jAyante kShatriyAH shUrAstretAyAM chakravartinaH || 10||

sarvavarNA mahArAja jAyante dvApare sati |
mahotsAhA mahAvIryAH parasparavadhaiShiNaH || 11||

tejasAlpena sa.nyuktAH krodhanAH puruShA nRRipa |
lubdhAshchAnRRitakAshchaiva puShye jAyanti bhArata || 12||

IrShyA mAnastathA krodho mAyAsUyA tathaiva cha |
puShye bhavanti martyAnAM rAgo lobhashcha bhArata || 13||

sa~NkShepo vartate rAjandvApare.asminnarAdhipa |
guNottaraM haimavataM harivarShaM tataH param || 14||

\hrule

\medskip
              bhUmiparva
                  12
\medskip

dhRRitarAShTra uvAcha||

jambUkhaNDastvayA prokto yathAvadiha sa~njaya |
viShkambhamasya prabrUhi parimANaM cha tattvataH || 1||

samudrasya pramANaM cha samyagachChidradarshana |
shAkadvIpaM cha me brUhi kushadvIpaM cha sa~njaya || 2||

shAlmalaM chaiva tattvena krau~nchadvIpaM tathaiva cha |
brUhi gAvalgaNe sarvaM rAhoH somArkayostathA || 3||

sa~njaya uvAcha||

rAjansubahavo dvIpA yairidaM santataM jagat |
sapta tvahaM pravakShyAmi chandrAdityau grahA.nstathA || 4||

aShTAdasha sahasrANi yojanAnAM vishAM pate |
ShaTshatAni cha pUrNAni viShkambho jambuparvataH || 5||

lAvaNasya samudrasya viShkambho dviguNaH smRRitaH |
nAnAjanapadAkIrNo maNividrumachitritaH || 6||

naikadhAtuvichitraishcha parvatairupashobhitaH |
siddhachAraNasa~NkIrNaH sAgaraH parimaNDalaH || 7||

shAkadvIpaM cha vakShyAmi yathAvadiha pArthiva |
shRRiNu me tvaM yathAnyAyaM bruvataH kurunandana || 8||

jambUdvIpapramANena dviguNaH sa narAdhipa |
viShkambheNa mahArAja sAgaro.api vibhAgashaH || 9||

kShIrodo bharatashreShTha yena samparivAritaH || 9||

tatra puNyA janapadA na tatra mriyate janaH |
kuta eva hi durbhikShaM kShamAtejoyutA hi te || 10||

shAkadvIpasya sa~NkShepo yathAvadbharatarShabha |
ukta eSha mahArAja kimanyachChrotumichChasi || 11||

dhRRitarAShTra uvAcha||

shAkadvIpasya sa~NkShepo yathAvadiha sa~njaya |
uktastvayA mahAbhAga vistaraM brUhi tattvataH || 12||

sa~njaya uvAcha||

tathaiva parvatA rAjansaptAtra maNibhUShitAH |
ratnAkarAstathA nadyasteShAM nAmAni me shRRiNu || 13||

atIvaguNavatsarvaM tatra puNyaM janAdhipa || 13||

devarShigandharvayutaH paramo meruruchyate |
prAgAyato mahArAja malayo nAma parvataH || 14||

yato meghAH pravartante prabhavanti cha sarvashaH || 14||

tataH pareNa kauravya jaladhAro mahAgiriH |
yatra nityamupAdatte vAsavaH paramaM jalam || 15||

yato varShaM prabhavati varShAkAle janeshvara || 15||

uchchairgirI raivatako yatra nityaM pratiShThitaH |
revatI divi nakShatraM pitAmahakRRito vidhiH || 16||

uttareNa tu rAjendra shyAmo nAma mahAgiriH |
yataH shyAmatvamApannAH prajA janapadeshvara || 17||

dhRRitarAShTra uvAcha||

sumahAnsa.nshayo me.adya proktaM sa~njaya yattvayA |
prajAH kathaM sUtaputra samprAptAH shyAmatAmiha || 18||

sa~njaya uvAcha||

sarveShveva mahAprAj~na dvIpeShu kurunandana |
gauraH kRRiShNashcha varNau dvau tayorvarNAntaraM nRRipa || 19||

shyAmo yasmAtpravRRitto vai tatte vakShyAmi bhArata |
Aste.atra bhagavAnkRRiShNastatkAntyA shyAmatAM gataH || 20||

tataH paraM kauravendra durgashailo mahodayaH |
kesarI kesarayuto yato vAtaH pravAyati || 21||

teShAM yojanaviShkambho dviguNaH pravibhAgashaH |
varShANi teShu kauravya samproktAni manIShibhiH || 22||

mahAmerurmahAkAsho jaladaH kumudottaraH |
jaladhArAtparo rAjansukumAra iti smRRitaH || 23||

raivatasya tu kaumAraH shyAmasya tu maNIchakaH |
kesarasyAtha modAkI pareNa tu mahApumAn || 24||

parivArya tu kauravya dairghyaM hrasvatvameva cha |
jambUdvIpena vikhyAtastasya madhye mahAdrumaH || 25||

shAko nAma mahArAja tasya dvIpasya madhyagaH |
tatra puNyA janapadAH pUjyate tatra sha~NkaraH || 26||

tatra gachChanti siddhAshcha chAraNA daivatAni cha |
dhArmikAshcha prajA rAja.nshchatvAro.atIva bhArata || 27||

varNAH svakarmaniratA na cha steno.atra dRRishyate |
dIrghAyuSho mahArAja jarAmRRityuvivarjitAH || 28||

prajAstatra vivardhante varShAsviva samudragAH |
nadyaH puNyajalAstatra ga~NgA cha bahudhAgatiH || 29||

sukumArI kumArI cha sItA kAverakA tathA |
mahAnadI cha kauravya tathA maNijalA nadI || 30||

ikShuvardhanikA chaiva tathA bharatasattama || 30||

tataH pravRRittAH puNyodA nadyaH kurukulodvaha |
sahasrANAM shatAnyeva yato varShati vAsavaH || 31||

na tAsAM nAmadheyAni parimANaM tathaiva cha |
shakyate parisa~NkhyAtuM puNyAstA hi saridvarAH || 32||

tatra puNyA janapadAshchatvAro lokasaMmatAH |
magAshcha mashakAshchaiva mAnasA mandagAstathA || 33||

magA brAhmaNabhUyiShThAH svakarmaniratA nRRipa |
mashakeShu tu rAjanyA dhArmikAH sarvakAmadAH || 34||

mAnaseShu mahArAja vaishyAH karmopajIvinaH |
sarvakAmasamAyuktAH shUrA dharmArthanishchitAH || 35||

shUdrAstu mandage nityaM puruShA dharmashIlinaH || 35||

na tatra rAjA rAjendra na daNDo na cha daNDikAH |
svadharmeNaiva dharmaM cha te rakShanti parasparam || 36||

etAvadeva shakyaM tu tasmindvIpe prabhAShitum |
etAvadeva shrotavyaM shAkadvIpe mahaujasi || 37||

\hrule

\medskip
                  13
\medskip

sa~njaya uvAcha||

uttareShu tu kauravya dvIpeShu shrUyate kathA |
yathAshrutaM mahArAja bruvatastannibodha me || 1||

ghRRitatoyaH samudro.atra dadhimaNDodako.aparaH |
surodaH sAgarashchaiva tathAnyo gharmasAgaraH || 2||

paraspareNa dviguNAH sarve dvIpA narAdhipa |
sarvatashcha mahArAja parvataiH parivAritAH || 3||

gaurastu madhyame dvIpe girirmAnaHshilo mahAn |
parvataH pashchimaH kRRiShNo nArAyaNanibho nRRipa || 4||

tatra ratnAni divyAni svayaM rakShati keshavaH |
prajApatimupAsInaH prajAnAM vidadhe sukham || 5||

kushadvIpe kushastambo madhye janapadasya ha |
sampUjyate shalmalishcha dvIpe shAlmalike nRRipa || 6||

krau~nchadvIpe mahAkrau~ncho girI ratnachayAkaraH |
sampUjyate mahArAja chAturvarNyena nityadA || 7||

gomandaH parvato rAjansumahAnsarvadhAtumAn |
yatra nityaM nivasati shrImAnkamalalochanaH || 8||

mokShibhiH sa.nstuto nityaM prabhurnArAyaNo hariH || 8||

kushadvIpe tu rAjendra parvato vidrumaishchitaH |
sudhAmA nAma durdharSho dvitIyo hemaparvataH || 9||

dyutimAnnAma kauravya tRRitIyaH kumudo giriH |
chaturthaH puShpavAnnAma pa~nchamastu kusheshayaH || 10||

ShaShTho harigirirnAma ShaDete parvatottamAH |
teShAmantaraviShkambho dviguNaH pravibhAgashaH || 11||

audbhidaM prathamaM varShaM dvitIyaM veNumaNDalam |
tRRitIyaM vai rathAkAraM chaturthaM pAlanaM smRRitam || 12||

dhRRitimatpa~nchamaM varShaM ShaShThaM varShaM prabhAkaram |
saptamaM kApilaM varShaM saptaite varShapu~njakAH || 13||

eteShu devagandharvAH prajAshcha jagatIshvara |
viharanti ramante cha na teShu mriyate janaH || 14||

na teShu dasyavaH santi mlechChajAtyo.api vA nRRipa |
gauraprAyo janaH sarvaH sukumArashcha pArthiva || 15||

avashiShTeShu varSheShu vakShyAmi manujeshvara |
yathAshrutaM mahArAja tadavyagramanAH shRRiNu || 16||

krau~nchadvIpe mahArAja krau~ncho nAma mahAgiriH |
krau~nchAtparo vAmanako vAmanAdandhakArakaH || 17||

andhakArAtparo rAjanmainAkaH parvatottamaH |
mainAkAtparato rAjangovindo giriruttamaH || 18||

govindAttu paro rAjannibiDo nAma parvataH |
parastu dviguNasteShAM viShkambho va.nshavardhana || 19||

deshA.nstatra pravakShyAmi tanme nigadataH shRRiNu |
krau~nchasya kushalo desho vAmanasya manonugaH || 20||

manonugAtparashchoShNo deshaH kurukulodvaha |
uShNAtparaH prAvarakaH prAvarAdandhakArakaH || 21||

andhakArakadeshAttu munideshaH paraH smRRitaH |
munideshAtparashchaiva prochyate dundubhisvanaH || 22||

siddhachAraNasa~NkIrNo gauraprAyo janAdhipa |
ete deshA mahArAja devagandharvasevitAH || 23||

puShkare puShkaro nAma parvato maNiratnamAn |
tatra nityaM nivasati svayaM devaH prajApatiH || 24||

taM paryupAsate nityaM devAH sarve maharShibhiH |
vAgbhirmanonukUlAbhiH pUjayanto janAdhipa || 25||

jambUdvIpAtpravartante ratnAni vividhAnyuta |
dvIpeShu teShu sarveShu prajAnAM kurunandana || 26||

viprANAM brahmacharyeNa satyena cha damena cha |
ArogyAyuHpramANAbhyAM dviguNaM dviguNaM tataH || 27||

eko janapado rAjandvIpeShveteShu bhArata |
uktA janapadA yeShu dharmashchaikaH pradRRishyate || 28||

Ishvaro daNDamudyamya svayameva prajApatiH |
dvIpAnetAnmahArAja rakSha.nstiShThati nityadA || 29||

sa rAjA sa shivo rAjansa pitA sa pitAmahaH |
gopAyati narashreShTha prajAH sajaDapaNDitAH || 30||

bhojanaM chAtra kauravya prajAH svayamupasthitam |
siddhameva mahArAja bhu~njate tatra nityadA || 31||

tataH paraM samA nAma dRRishyate lokasa.nsthitiH |
chaturashrA mahArAja trayastri.nshattu maNDalam || 32||

tatra tiShThanti kauravya chatvAro lokasaMmatAH |
diggajA bharatashreShTha vAmanairAvatAdayaH || 33||

supratIkastathA rAjanprabhinnakaraTAmukhaH || 33||

tasyAhaM parimANaM tu na sa~NkhyAtumihotsahe |
asa~NkhyAtaH sa nityaM hi tiryagUrdhvamadhastathA || 34||

tatra vai vAyavo vAnti digbhyaH sarvAbhya eva cha |
asambAdhA mahArAja tAnnigRRihNanti te gajAH || 35||

puShkaraiH padmasa~NkAshairvarShmavadbhirmahAprabhaiH |
te shanaiH punarevAshu vAyUnmu~nchanti nityashaH || 36||

shvasadbhirmuchyamAnAstu diggajairiha mArutAH |
AgachChanti mahArAja tatastiShThanti vai prajAH || 37||

dhRRitarAShTra uvAcha||

paro vai vistaro.atyarthaM tvayA sa~njaya kIrtitaH |
darshitaM dvIpasa.nsthAnamuttaraM brUhi sa~njaya || 38||

sa~njaya uvAcha||

uktA dvIpA mahArAja grahAnme shRRiNu tattvataH |
svarbhAnuH kauravashreShTha yAvadeSha prabhAvataH || 39||

parimaNDalo mahArAja svarbhAnuH shrUyate grahaH |
yojanAnAM sahasrANi viShkambho dvAdashAsya vai || 40||

pariNAhena ShaTtri.nshadvipulatvena chAnagha |
ShaShTimAhuH shatAnyasya budhAH paurANikAstathA || 41||

chandramAstu sahasrANi rAjannekAdasha smRRitaH |
viShkambheNa kurushreShTha trayastri.nshattu maNDalam || 42||

ekonaShaShTirvaipulyAchChItarashmermahAtmanaH || 42||

sUryastvaShTau sahasrANi dve chAnye kurunandana |
viShkambheNa tato rAjanmaNDalaM tri.nshataM samam || 43||

aShTapa~nchAshataM rAjanvipulatvena chAnagha |
shrUyate paramodAraH pata~Ngo.asau vibhAvasuH || 44||

etatpramANamarkasya nirdiShTamiha bhArata || 44||

sa rAhushChAdayatyetau yathAkAlaM mahattayA |
chandrAdityau mahArAja sa~NkShepo.ayamudAhRRitaH || 45||

ityetatte mahArAja pRRichChataH shAstrachakShuShA |
sarvamuktaM yathAtattvaM tasmAchChamamavApnuhi || 46||

yathAdRRiShTaM mayA proktaM saniryANamidaM jagat |
tasmAdAshvasa kauravya putraM duryodhanaM prati || 47||

shrutvedaM bharatashreShTha bhUmiparva manonugam |
shrImAnbhavati rAjanyaH siddhArthaH sAdhusaMmataH || 48||

AyurbalaM cha vIryaM cha tasya tejashcha vardhate || 48||

yaH shRRiNoti mahIpAla parvaNIdaM yatavrataH |
prIyante pitarastasya tathaiva cha pitAmahAH || 49||

idaM tu bhArataM varShaM yatra vartAmahe vayam |
pUrvaM pravartate puNyaM tatsarvaM shrutavAnasi || 50||

\hrule

\medskip
              bhagavadgItAparva
                  14
\medskip

vaishampAyana uvAcha||

atha gAvalgaNirdhImAnsamarAdetya sa~njayaH |
pratyakShadarshI sarvasya bhUtabhavyabhaviShyavit || 1||

dhyAyate dhRRitarAShTrAya sahasopetya duHkhitaH |
AchaShTa nihataM bhIShmaM bharatAnAmamadhyamam || 2||

sa~njayo.ahaM mahArAja namaste bharatarShabha |
hato bhIShmaH shAntanavo bharatAnAM pitAmahaH || 3||

kakudaM sarvayodhAnAM dhAma sarvadhanuShmatAm |
sharatalpagataH so.adya shete kurupitAmahaH || 4||

yasya vIryaM samAshritya dyUtaM putrastavAkarot |
sa shete nihato rAjansa~Nkhye bhIShmaH shikhaNDinA || 5||

yaH sarvAnpRRithivIpAlAnsamavetAnmahAmRRidhe |
jigAyaikarathenaiva kAshipuryAM mahArathaH || 6||

jAmadagnyaM raNe rAmamAyodhya vasusambhavaH |
na hato jAmadagnyena sa hato.adya shikhaNDinA || 7||

mahendrasadRRishaH shaurye sthairye cha himavAniva |
samudra iva gAmbhIrye sahiShNutve dharAsamaH || 8||

sharadaMShTro dhanurvaktraH khaDgajihvo durAsadaH |
narasiMhaH pitA te.adya pA~nchAlyena nipAtitaH || 9||

pANDavAnAM mahatsainyaM yaM dRRiShTvodyantamAhave |
pravepata bhayodvignaM siMhaM dRRiShTveva gogaNaH || 10||

parirakShya sa senAM te dasharAtramanIkahA |
jagAmAstamivAdityaH kRRitvA karma suduShkaram || 11||

yaH sa shakra ivAkShobhyo varShanbANAnsahasrashaH |
jaghAna yudhi yodhAnAmarbudaM dashabhirdinaiH || 12||

sa shete niShTananbhUmau vAtarugNa iva drumaH |
tava durmantrite rAjanyathA nArhaH sa bhArata || 13||

\hrule

\medskip
                  15
\medskip

dhRRitarAShTra uvAcha||

kathaM kurUNAmRRiShabho hato bhIShmaH shikhaNDinA |
kathaM rathAtsa nyapatatpitA me vAsavopamaH || 1||

kathamAsa.nshcha me putrA hInA bhIShmeNa sa~njaya |
balinA devakalpena gurvarthe brahmachAriNA || 2||

tasminhate mahAsattve maheShvAse mahAbale |
mahArathe naravyAghre kimu AsInmanastadA || 3||

ArtiH parA mAvishati yataH sha.nsasi me hatam |
kurUNAmRRiShabhaM vIramakampyaM puruSharShabham || 4||

ke taM yAntamanupreyuH ke chAsyAsanpurogamAH |
ke.atiShThanke nyavartanta ke.abhyavartanta sa~njaya || 5||

ke shUrA rathashArdUlamachyutaM kShatriyarShabham |
rathAnIkaM gAhamAnaM sahasA pRRiShThato.anvayuH || 6||

yastamo.arka ivApohanparasainyamamitrahA |
sahasrarashmipratimaH pareShAM bhayamAdadhat || 7||

akarodduShkaraM karma raNe kauravashAsanAt || 7||

grasamAnamanIkAni ya enaM paryavArayan |
kRRitinaM taM durAdharShaM samyagyAsyantamantike || 8||

kathaM shAntanavaM yuddhe pANDavAH pratyavArayan || 8||

nikRRintantamanIkAni sharadaMShTraM tarasvinam |
chApavyAttAnanaM ghoramasijihvaM durAsadam || 9||

atyanyAnpuruShavyAghrAnhrImantamaparAjitam |
pAtayAmAsa kaunteyaH kathaM tamajitaM yudhi || 10||

ugradhanvAnamugreShuM vartamAnaM rathottame |
pareShAmuttamA~NgAni prachinvantaM shiteShubhiH || 11||

pANDavAnAM mahatsainyaM yaM dRRiShTvodyantamAhave |
kAlAgnimiva durdharShaM samaveShTata nityashaH || 12||

parikRRiShya sa senAM me dasharAtramanIkahA |
jagAmAstamivAdityaH kRRitvA karma suduShkaram || 13||

yaH sa shakra ivAkShayyaM varShaM sharamayaM sRRijan |
jaghAna yudhi yodhAnAmarbudaM dashabhirdinaiH || 14||

sa shete niShTananbhUmau vAtarugNa iva drumaH |
mama durmantritenAsau yathA nArhaH sa bhArataH || 15||

kathaM shAntanavaM dRRiShTvA pANDavAnAmanIkinI |
prahartumashakattatra bhIShmaM bhImaparAkramam || 16||

kathaM bhIShmeNa sa~NgrAmamakurvanpANDunandanAH |
kathaM cha nAjayadbhIShmo droNe jIvati sa~njaya || 17||

kRRipe saMnihite tatra bharadvAjAtmaje tathA |
bhIShmaH praharatAM shreShThaH kathaM sa nidhanaM gataH || 18||

kathaM chAtirathastena pA~nchAlyena shikhaNDinA |
bhIShmo vinihato yuddhe devairapi durutsahaH || 19||

yaH spardhate raNe nityaM jAmadagnyaM mahAbalam |
ajitaM jAmadagnyena shakratulyaparAkramam || 20||

taM hataM samare bhIShmaM mahArathabalochitam |
sa~njayAchakShva me vIraM yena sharma na vidmahe || 21||

mAmakAH ke maheShvAsA nAjahuH sa~njayAchyutam |
duryodhanasamAdiShTAH ke vIrAH paryavArayan || 22||

yachChikhaNDimukhAH sarve pANDavA bhIShmamabhyayuH |
kachchinna kuravo bhItAstatyajuH sa~njayAchyutam || 23||

maurvIghoShastanayitnuH pRRiShatkapRRiShato mahAn |
dhanurhvAdamahAshabdo mahAmegha ivonnataH || 24||

yadabhyavarShatkaunteyAnsapA~nchAlAnsasRRi~njayAn |
nighnanpararathAnvIro dAnavAniva vajrabhRRit || 25||

iShvastrasAgaraM ghoraM bANagrAhaM durAsadam |
kArmukormiNamakShayyamadvIpaM samare.aplavam || 26||

gadAsimakarAvartaM hayagrAhaM gajAkulam || 26||

hayAngajAnpadAtA.nshcha rathA.nshcha tarasA bahUn |
nimajjayantaM samare paravIrApahAriNam || 27||

vidahyamAnaM kopena tejasA cha parantapam |
veleva makarAvAsaM ke vIrAH paryavArayan || 28||

bhIShmo yadakarotkarma samare sa~njayArihA |
duryodhanahitArthAya ke tadAsya puro.abhavan || 29||

ke.arakShandakShiNaM chakraM bhIShmasyAmitatejasaH |
pRRiShThataH ke parAnvIrA upAsedhanyatavratAH || 30||

ke purastAdavartanta rakShanto bhIShmamantike |
ke.arakShannuttaraM chakraM vIrA vIrasya yudhyataH || 31||

vAme chakre vartamAnAH ke.aghnansa~njaya sRRi~njayAn |
sametAgramanIkeShu ke.abhyarakShandurAsadam || 32||

pArshvataH ke.abhyavartanta gachChanto durgamAM gatim |
samUhe ke parAnvIrAnpratyayudhyanta sa~njaya || 33||

rakShyamANaH kathaM vIrairgopyamAnAshcha tena te |
durjayAnAmanIkAni nAjaya.nstarasA yudhi || 34||

sarvalokeshvarasyeva parameShThiprajApateH |
kathaM prahartumapi te shekuH sa~njaya pANDavAH || 35||

yasmindvIpe samAshritya yudhyanti kuravaH paraiH |
taM nimagnaM naravyAghraM bhIShmaM sha.nsasi sa~njaya || 36||

yasya vIrye samAshvasya mama putro bRRihadbalaH |
na pANDavAnagaNayatkathaM sa nihataH paraiH || 37||

yaH purA vibudhaiH sendraiH sAhAyye yuddhadurmadaH |
kA~NkShito dAnavAnghnadbhiH pitA mama mahAvrataH || 38||

yasmi~njAte mahAvIrye shantanurlokasha~Nkare |
shokaM duHkhaM cha dainyaM cha prAjahAtputralakShmaNi || 39||

praj~nA parAyaNaM tajj~naM saddharmanirataM shuchim |
vedavedA~Ngatattvaj~naM kathaM sha.nsasi me hatam || 40||

sarvAstravinayopetaM dAntaM shAntaM manasvinam |
hataM shAntanavaM shrutvA manye sheShaM balaM hatam || 41||

dharmAdadharmo balavAnsamprApta iti me matiH |
yatra vRRiddhaM guruM hatvA rAjyamichChanti pANDavAH || 42||

jAmadagnyaH purA rAmaH sarvAstravidanuttamaH |
ambArthamudyataH sa~Nkhye bhIShmeNa yudhi nirjitaH || 43||

tamindrasamakarmANaM kakudaM sarvadhanvinAm |
hataM sha.nsasi bhIShmaM me kiM nu duHkhamataH param || 44||

asakRRitkShatriyavrAtAH sa~Nkhye yena vinirjitAH |
jAmadagnyastathA rAmaH paravIranighAtinA || 45||

tasmAnnUnaM mahAvIryAdbhArgavAdyuddhadurmadAt |
tejovIryabalairbhUyA~nshikhaNDI drupadAtmajaH || 46||

yaH shUraM kRRitinaM yuddhe sarvashAstravishAradam |
paramAstravidaM vIraM jaghAna bharatarShabham || 47||

ke vIrAstamamitraghnamanvayuH shatrusa.nsadi |
sha.nsa me tadyathA vRRittaM yuddhaM bhIShmasya pANDavaiH || 48||

yoSheva hatavIrA me senA putrasya sa~njaya |
agopamiva chodbhrAntaM gokulaM tadbalaM mama || 49||

pauruShaM sarvalokasya paraM yasya mahAhave |
parAsikte cha vastasminkathamAsInmanastadA || 50||

jIvite.apyadya sAmarthyaM kimivAsmAsu sa~njaya |
ghAtayitvA mahAvIryaM pitaraM lokadhArmikam || 51||

agAdhe salile magnAM nAvaM dRRiShTveva pAragAH |
bhIShme hate bhRRishaM duHkhAnmanye shochanti putrakAH || 52||

adrisAramayaM nUnaM sudRRiDhaM hRRidayaM mama |
yachChrutvA puruShavyAghraM hataM bhIShmaM na dIryate || 53||

yasminnastraM cha medhA cha nItishcha bharatarShabhe |
aprameyANi durdharShe kathaM sa nihato yudhi || 54||

na chAstreNa na shauryeNa tapasA medhayA na cha |
na dhRRityA na punastyAgAnmRRityoH kashchidvimuchyate || 55||

kAlo nUnaM mahAvIryaH sarvalokaduratyayaH |
yatra shAntanavaM bhIShmaM hataM sha.nsasi sa~njaya || 56||

putrashokAbhisantapto mahadduHkhamachintayan |
Asha.nse.ahaM purA trANaM bhIShmAchChantanunandanAt || 57||

yadAdityamivApashyatpatitaM bhuvi sa~njaya |
duryodhanaH shAntanavaM kiM tadA pratyapadyata || 58||

nAhaM sveShAM pareShAM vA buddhyA sa~njaya chintayan |
sheShaM ki~nchitprapashyAmi pratyanIke mahIkShitAm || 59||

dAruNaH kShatradharmo.ayamRRiShibhiH sampradarshitaH |
yatra shAntanavaM hatvA rAjyamichChanti pANDavAH || 60||

vayaM vA rAjyamichChAmo ghAtayitvA pitAmaham |
kShatradharme sthitAH pArthA nAparAdhyanti putrakAH || 61||

etadAryeNa kartavyaM kRRichChrAsvApatsu sa~njaya |
parAkramaH paraM shaktyA tachcha tasminpratiShThitam || 62||

anIkAni vinighnantaM hrImantamaparAjitam |
kathaM shAntanavaM tAta pANDuputrA nyapAtayan || 63||

kathaM yuktAnyanIkAni kathaM yuddhaM mahAtmabhiH |
kathaM vA nihato bhIShmaH pitA sa~njaya me paraiH || 64||

duryodhanashcha karNashcha shakunishchApi saubalaH |
duHshAsanashcha kitavo hate bhIShme kimabruvan || 65||

yachCharIrairupastIrNAM naravAraNavAjinAm |
sharashaktigadAkhaDgatomarAkShAM bhayAvahAm || 66||

prAvishankitavA mandAH sabhAM yudhi durAsadAm |
prANadyUte pratibhaye ke.adIvyanta nararShabhAH || 67||

ke.ajayanke jitAstatra hRRitalakShA nipAtitAH |
anye bhIShmAchChAntanavAttanmamAchakShva sa~njaya || 68||

na hi me shAntirastIha yudhi devavrataM hatam |
pitaraM bhImakarmANaM shrutvA me duHkhamAvishat || 69||

ArtiM me hRRidaye rUDhAM mahatIM putrakAritAm |
tvaM si~nchansarpiShevAgnimuddIpayasi sa~njaya || 70||

mahAntaM bhAramudyamya vishrutaM sArvalaukikam |
dRRiShTvA vinihataM bhIShmaM manye shochanti putrakAH || 71||

shroShyAmi tAni duHkhAni duryodhanakRRitAnyaham |
tasmAnme sarvamAchakShva yadvRRittaM tatra sa~njaya || 72||

sa~NgrAme pRRithivIshAnAM mandasyAbuddhisambhavam |
apanItaM sunItaM vA tanmamAchakShva sa~njaya || 73||

yatkRRitaM tatra bhIShmeNa sa~NgrAme jayamichChatA |
tejoyuktaM kRRitAstreNa sha.nsa tachchApyasheShataH || 74||

yathA tadabhavadyuddhaM kurupANDavasenayoH |
krameNa yena yasmi.nshcha kAle yachcha yathA cha tat || 75||

\hrule

\medskip
                  16
\medskip

sa~njaya uvAcha||

tvadyukto.ayamanuprashno mahArAja yathArhasi |
na tu duryodhane doShamimamAsaktumarhasi || 1||

ya Atmano dushcharitAdashubhaM prApnuyAnnaraH |
enasA tena nAnyaM sa upAsha~Nkitumarhati || 2||

mahArAja manuShyeShu nindyaM yaH sarvamAcharet |
sa vadhyaH sarvalokasya ninditAni samAcharan || 3||

nikAro nikRRitipraj~naiH pANDavaistvatpratIkShayA |
anubhUtaH sahAmAtyaiH kShAntaM cha suchiraM vane || 4||

hayAnAM cha gajAnAM cha shUrANAM chAmitaujasAm |
pratyakShaM yanmayA dRRiShTaM dRRiShTaM yogabalena cha || 5||

shRRiNu tatpRRithivIpAla mA cha shoke manaH kRRithAH |
diShTametatpurA nUnamevambhAvi narAdhipa || 6||

namaskRRitvA pituste.ahaM pArAsharyAya dhImate |
yasya prasAdAddivyaM me prAptaM j~nAnamanuttamam || 7||

dRRiShTishchAtIndriyA rAjandUrAchChravaNameva cha |
parachittasya vij~nAnamatItAnAgatasya cha || 8||

vyutthitotpattivij~nAnamAkAshe cha gatiH sadA |
shastrairasa~Ngo yuddheShu varadAnAnmahAtmanaH || 9||

shRRiNu me vistareNedaM vichitraM paramAdbhutam |
bhAratAnAM mahadyuddhaM yathAbhUllomaharShaNam || 10||

teShvanIkeShu yatteShu vyUDheShu cha vidhAnataH |
duryodhano mahArAja duHshAsanamathAbravIt || 11||

duHshAsana rathAstUrNaM yujyantAM bhIShmarakShiNaH |
anIkAni cha sarvANi shIghraM tvamanuchodaya || 12||

ayaM mA samanuprApto varShapUgAbhichintitaH |
pANDavAnAM sasainyAnAM kurUNAM cha samAgamaH || 13||

nAtaH kAryatamaM manye raNe bhIShmasya rakShaNAt |
hanyAdgupto hyasau pArthAnsomakA.nshcha sasRRi~njayAn || 14||

abravIchcha vishuddhAtmA nAhaM hanyAM shikhaNDinam |
shrUyate strI hyasau pUrvaM tasmAdvarjyo raNe mama || 15||

tasmAdbhIShmo rakShitavyo visheSheNeti me matiH |
shikhaNDino vadhe yattAH sarve tiShThantu mAmakAH || 16||

tathA prAchyAH pratIchyAshcha dAkShiNAtyottarApathAH |
sarvashastrAstrakushalAste rakShantu pitAmaham || 17||

arakShyamANaM hi vRRiko hanyAtsiMhaM mahAbalam |
mA siMhaM jambukeneva ghAtayAmaH shikhaNDinA || 18||

vAmaM chakraM yudhAmanyuruttamaujAshcha dakShiNam |
goptArau phalgunasyaitau phalguno.api shikhaNDinaH || 19||

sa.nrakShyamANaH pArthena bhIShmeNa cha vivarjitaH |
yathA na hanyAdgA~NgeyaM duHshAsana tathA kuru || 20||

tato rajanyAM vyuShTAyAM shabdaH samabhavanmahAn |
kroshatAM bhUmipAlAnAM yujyatAM yujyatAmiti || 21||

sha~NkhadundubhinirghoShaiH siMhanAdaishcha bhArata |
hayaheShitashabdaishcha rathanemisvanaistathA || 22||

gajAnAM bRRiMhatAM chaiva yodhAnAM chAbhigarjatAm |
kShveDitAsphoTitotkruShTaistumulaM sarvato.abhavat || 23||

udatiShThanmahArAja sarvaM yuktamasheShataH |
sUryodaye mahatsainyaM kurupANDavasenayoH || 24||

tava rAjendra putrANAM pANDavAnAM tathaiva cha || 24||

tatra nAgA rathAshchaiva jAmbUnadapariShkRRitAH |
vibhrAjamAnA dRRishyante meghA iva savidyutaH || 25||

rathAnIkAnyadRRishyanta nagarANIva bhUrishaH |
atIva shushubhe tatra pitA te pUrNachandravat || 26||

dhanurbhirRRiShTibhiH khaDgairgadAbhiH shaktitomaraiH |
yodhAH praharaNaiH shubhraiH sveShvanIkeShvavasthitAH || 27||

gajA rathAH padAtAshcha turagAshcha vishAM pate |
vyatiShThanvAgurAkArAH shatasho.atha sahasrashaH || 28||

dhvajA bahuvidhAkArA vyadRRishyanta samuchChritAH |
sveShAM chaiva pareShAM cha dyutimantaH sahasrashaH || 29||

kA~nchanA maNichitrA~NgA jvalanta iva pAvakAH |
archiShmanto vyarochanta dhvajA rAj~nAM sahasrashaH || 30||

mahendraketavaH shubhrA mahendrasadaneShviva |
saMnaddhAsteShu te vIrA dadRRishuryuddhakA~NkShiNaH || 31||

udyatairAyudhaishchitrAstalabaddhAH kalApinaH |
RRiShabhAkShA manuShyendrAshchamUmukhagatA babhuH || 32||

shakuniH saubalaH shalyaH saindhavo.atha jayadrathaH |
vindAnuvindAvAvantyau kAmbojashcha sudakShiNaH || 33||

shrutAyudhashcha kAli~Ngo jayatsenashcha pArthivaH |
bRRihadbalashcha kaushalyaH kRRitavarmA cha sAtvataH || 34||

dashaite puruShavyAghrAH shUrAH parighabAhavaH |
akShauhiNInAM patayo yajvAno bhUridakShiNAH || 35||

ete chAnye cha bahavo duryodhanavashAnugAH |
rAjAno rAjaputrAshcha nItimanto mahAbalAH || 36||

saMnaddhAH samadRRishyanta sveShvanIkeShvavasthitAH |
baddhakRRiShNAjinAH sarve dhvajino mu~njamAlinaH || 37||

sRRiShTA duryodhanasyArthe brahmalokAya dIkShitAH |
samRRiddhA dasha vAhinyaH parigRRihya vyavasthitAH || 38||

ekAdashI dhArtarAShTrI kauravANAM mahAchamUH |
agrataH sarvasainyAnAM yatra shAntanavo.agraNIH || 39||

shvetoShNIShaM shvetahayaM shvetavarmANamachyutam |
apashyAma mahArAja bhIShmaM chandramivoditam || 40||

hematAladhvajaM bhIShmaM rAjate syandane sthitam |
shvetAbhra iva tIkShNA.nshuM dadRRishuH kurupANDavAH || 41||

dRRiShTvA chamUmukhe bhIShmaM samakampanta pANDavAH |
sRRi~njayAshcha maheShvAsA dhRRiShTadyumnapurogamAH || 42||

jRRimbhamANaM mahAsiMhaM dRRiShTvA kShudramRRigA yathA |
dhRRiShTadyumnamukhAH sarve samudvivijire muhuH || 43||

ekAdashaitAH shrIjuShTA vAhinyastava bhArata |
pANDavAnAM tathA sapta mahApuruShapAlitAH || 44||

unmattamakarAvartau mahAgrAhasamAkulau |
yugAnte samupetau dvau dRRishyete sAgarAviva || 45||

naiva nastAdRRisho rAjandRRiShTapUrvo na cha shrutaH |
anIkAnAM sametAnAM samavAyastathAvidhaH || 46||

\hrule

\medskip
                  17
\medskip

sa~njaya uvAcha||

yathA sa bhagavAnvyAsaH kRRiShNadvaipAyano.abravIt |
tathaiva sahitAH sarve samAjagmurmahIkShitaH || 1||

maghAviShayagaH somastaddinaM pratyapadyata |
dIpyamAnAshcha sampeturdivi sapta mahAgrahAH || 2||

dvidhAbhUta ivAditya udaye pratyadRRishyata |
jvalantyA shikhayA bhUyo bhAnumAnudito divi || 3||

vavAshire cha dIptAyAM dishi gomAyuvAyasAH |
lipsamAnAH sharIrANi mA.nsashoNitabhojanAH || 4||

ahanyahani pArthAnAM vRRiddhaH kurupitAmahaH |
bharadvAjAtmajashchaiva prAtarutthAya sa.nyatau || 5||

jayo.astu pANDuputrANAmityUchaturari.ndamau |
yuyudhAte tavArthAya yathA sa samayaH kRRitaH || 6||

sarvadharmavisheShaj~naH pitA devavratastava |
samAnIya mahIpAlAnidaM vachanamabravIt || 7||

idaM vaH kShatriyA dvAraM svargAyApAvRRitaM mahat |
gachChadhvaM tena shakrasya brahmaNashcha salokatAm || 8||

eSha vaH shAshvataH panthAH pUrvaiH pUrvatarairgataH |
sambhAvayata chAtmAnamavyagramanaso yudhi || 9||

nAbhAgo hi yayAtishcha mAndhAtA nahuSho nRRigaH |
sa.nsiddhAH paramaM sthAnaM gatAH karmabhirIdRRishaiH || 10||

adharmaH kShatriyasyaiSha yadvyAdhimaraNaM gRRihe |
yadAjau nidhanaM yAti so.asya dharmaH sanAtanaH || 11||

evamuktA mahIpAlA bhIShmeNa bharatarShabha |
niryayuH svAnyanIkAni shobhayanto rathottamaiH || 12||

sa tu vaikartanaH karNaH sAmAtyaH saha bandhubhiH |
nyAsitaH samare shastraM bhIShmeNa bharatarShabha || 13||

apetakarNAH putrAste rAjAnashchaiva tAvakAH |
niryayuH siMhanAdena nAdayanto disho dasha || 14||

shvetaishChatraiH patAkAbhirdhvajavAraNavAjibhiH |
tAnyanIkAnyashobhanta rathairatha padAtibhiH || 15||

bherIpaNavashabdaishcha paTahAnAM cha nisvanaiH |
rathanemininAdaishcha babhUvAkulitA mahI || 16||

kA~nchanA~NgadakeyUraiH kArmukaishcha mahArathAH |
bhrAjamAnA vyadRRishyanta ja~NgamAH parvatA iva || 17||

tAlena mahatA bhIShmaH pa~nchatAreNa ketunA |
vimalAdityasa~NkAshastasthau kuruchamUpatiH || 18||

ye tvadIyA maheShvAsA rAjAno bharatarShabha |
avartanta yathAdeshaM rAja~nshAntanavasya te || 19||

sa tu govAsanaH shaibyaH sahitaH sarvarAjabhiH |
yayau mAta~NgarAjena rAjArheNa patAkinA || 20||

padmavarNastvanIkAnAM sarveShAmagrataH sthitaH || 20||

ashvatthAmA yayau yattaH siMhalA~NgUlaketanaH |
shrutAyushchitrasenashcha purumitro vivi.nshatiH || 21||

shalyo bhUrishravAshchaiva vikarNashcha mahArathaH |
ete sapta maheShvAsA droNaputrapurogamAH || 22||

syandanairvaravarNAbhairbhIShmasyAsanpuraHsarAH || 22||

teShAmapi mahotsedhAH shobhayanto rathottamAn |
bhrAjamAnA vyadRRishyanta jAmbUnadamayA dhvajAH || 23||

jAmbUnadamayI vediH kamaNDaluvibhUShitA |
keturAchAryamukhyasya droNasya dhanuShA saha || 24||

anekashatasAhasramanIkamanukarShataH |
mahAnduryodhanasyAsInnAgo maNimayo dhvajaH || 25||

tasya pauravakAli~Ngau kAmbojashcha sudakShiNaH |
kShemadhanvA sumitrashcha tasthuH pramukhato rathAH || 26||

syandanena mahArheNa ketunA vRRiShabheNa cha |
prakarShanniva senAgraM mAgadhashcha nRRipo yayau || 27||

tada~NgapatinA guptaM kRRipeNa cha mahAtmanA |
shAradAbhrachayaprakhyaM prAchyAnAmabhavadbalam || 28||

anIkapramukhe tiShThanvarAheNa mahAyashAH |
shushubhe ketumukhyena rAjatena jayadrathaH || 29||

shataM rathasahasrANAM tasyAsanvashavartinaH |
aShTau nAgasahasrANi sAdinAmayutAni ShaT || 30||

tatsindhupatinA rAjanpAlitaM dhvajinImukham |
anantarathanAgAshvamashobhata mahadbalam || 31||

ShaShTyA rathasahasraistu nAgAnAmayutena cha |
patiH sarvakali~NgAnAM yayau ketumatA saha || 32||

tasya parvatasa~NkAshA vyarochanta mahAgajAH |
yantratomaratUNIraiH patAkAbhishcha shobhitAH || 33||

shushubhe ketumukhyena pAdapena kali~NgapaH |
shvetachChatreNa niShkeNa chAmaravyajanena cha || 34||

ketumAnapi mAta~NgaM vichitraparamA~Nkusham |
AsthitaH samare rAjanmeghastha iva bhAnumAn || 35||

tejasA dIpyamAnastu vAraNottamamAsthitaH |
bhagadatto yayau rAjA yathA vajradharastathA || 36||

gajaskandhagatAvAstAM bhagadattena saMmitau |
vindAnuvindAvAvantyau ketumantamanuvratau || 37||

sa rathAnIkavAnvyUho hastya~NgottamashIrShavAn |
vAjipakShaH patannugraH prAharatsarvatomukhaH || 38||

droNena vihito rAjanrAj~nA shAntanavena cha |
tathaivAchAryaputreNa bAhlIkena kRRipeNa cha || 39||

\hrule

\medskip
                  18
\medskip

sa~njaya uvAcha||

tato muhUrtAttumulaH shabdo hRRidayakampanaH |
ashrUyata mahArAja yodhAnAM prayuyutsatAm || 1||

sha~NkhadundubhinirghoShairvAraNAnAM cha bRRiMhitaiH |
rathAnAM nemighoShaishcha dIryatIva vasundharA || 2||

hayAnAM heShamANAnAM yodhAnAM tatra garjatAm |
kShaNena khaM dishashchaiva shabdenApUritaM tadA || 3||

putrANAM tava durdharSha pANDavAnAM tathaiva cha |
samakampanta sainyAni parasparasamAgame || 4||

tatra nAgA rathAshchaiva jAmbUnadavibhUShitAH |
bhrAjamAnA vyadRRishyanta meghA iva savidyutaH || 5||

dhvajA bahuvidhAkArAstAvakAnAM narAdhipa |
kA~nchanA~Ngadino rejurjvalitA iva pAvakAH || 6||

sveShAM chaiva pareShAM cha samadRRishyanta bhArata |
mahendraketavaH shubhrA mahendrasadaneShviva || 7||

kA~nchanaiH kavachairvIrA jvalanArkasamaprabhaiH |
saMnaddhAH pratyadRRishyanta grahAH prajvalitA iva || 8||

udyatairAyudhaishchitraistalabaddhAH patAkinaH |
RRiShabhAkShA maheShvAsAshchamUmukhagatA babhuH || 9||

pRRiShThagopAstu bhIShmasya putrAstava narAdhipa |
duHshAsano durviShaho durmukho duHsahastathA || 10||

vivi.nshatishchitraseno vikarNashcha mahArathaH |
satyavrataH purumitro jayo bhUrishravAH shalaH || 11||

rathA vi.nshatisAhasrAstathaiShAmanuyAyinaH |
abhIShAhAH shUrasenAH shibayo.atha vasAtayaH || 12||

shAlvA matsyAstathAmbaShThAstrigartAH kekayAstathA |
sauvIrAH kitavAH prAchyAH pratIchyodIchyamAlavAH || 13||

dvAdashaite janapadAH sarve shUrAstanutyajaH |
mahatA rathava.nshena te.abhyarakShanpitAmaham || 14||

anIkaM dashasAhasraM ku~njarANAM tarasvinAm |
mAgadho yena nRRipatistadrathAnIkamanvayAt || 15||

rathAnAM chakrarakShAshcha pAdarakShAshcha dantinAm |
abhUvanvAhinImadhye shatAnAmayutAni ShaT || 16||

pAdAtAshchAgrato.agachChandhanushcharmAsipANayaH |
anekashatasAhasrA nakharaprAsayodhinaH || 17||

akShauhiNyo dashaikA cha tava putrasya bhArata |
adRRishyanta mahArAja ga~Ngeva yamunAntare || 18||

\hrule

\medskip
                  19
\medskip

dhRRitarAShTra uvAcha||

akShauhiNyo dashaikAM cha vyUDhAM dRRiShTvA yudhiShThiraH |
kathamalpena sainyena pratyavyUhata pANDavaH || 1||

yo veda mAnuShaM vyUhaM daivaM gAndharvamAsuram |
kathaM bhIShmaM sa kaunteyaH pratyavyUhata pANDavaH || 2||

sa~njaya uvAcha||

dhArtarAShTrANyanIkAni dRRiShTvA vyUDhAni pANDavaH |
abhyabhAShata dharmAtmA dharmarAjo dhana~njayam || 3||

maharShervachanAttAta vedayanti bRRihaspateH |
saMhatAnyodhayedalpAnkAmaM vistArayedbahUn || 4||

sUchImukhamanIkaM syAdalpAnAM bahubhiH saha |
asmAkaM cha tathA sainyamalpIyaH sutarAM paraiH || 5||

etadvachanamAj~nAya maharShervyUha pANDava |
tachChrutvA dharmarAjasya pratyabhAShata phalguNaH || 6||

eSha vyUhAmi te rAjanvyUhaM paramadurjayam |
achalaM nAma vajrAkhyaM vihitaM vajrapANinA || 7||

yaH sa vAta ivoddhUtaH samare duHsahaH paraiH |
sa naH puro yotsyati vai bhImaH praharatAM varaH || 8||

tejA.nsi ripusainyAnAM mRRidnanpuruShasattamaH |
agre.agraNIryAsyati no yuddhopAyavichakShaNaH || 9||

yaM dRRiShTvA pArthivAH sarve duryodhanapurogamAH |
nivartiShyanti sambhrAntAH siMhaM kShudramRRigA iva || 10||

taM sarve sa.nshrayiShyAmaH prAkAramakutobhayam |
bhImaM praharatAM shreShThaM vajrapANimivAmarAH || 11||

na hi so.asti pumA.Nlloke yaH sa~NkruddhaM vRRikodaram |
draShTumatyugrakarmANaM viShaheta nararShabham || 12||

bhImaseno gadAM bibhradvajrasAramayIM dRRiDhAm |
charanvegena mahatA samudramapi shoShayet || 13||

kekayA dhRRiShTaketushcha chekitAnashcha vIryavAn |
eta tiShThanti sAmAtyAH prekShakAste nareshvara || 14||

dhRRitarAShTrasya dAyAdA iti bIbhatsurabravIt |
bruvANaM tu tathA pArthaM sarvasainyAni mAriSha || 15||

apUjaya.nstadA vAgbhiranukUlAbhirAhave || 15||

evamuktvA mahAbAhustathA chakre dhana~njayaH |
vyUhya tAni balAnyAshu prayayau phalgunastadA || 16||

samprayAtAnkurUndRRiShTvA pANDavAnAM mahAchamUH |
ga~Ngeva pUrNA stimitA syandamAnA vyadRRishyata || 17||

bhImaseno.agraNIsteShAM dhRRiShTadyumnashcha pArShataH |
nakulaH sahadevashcha dhRRiShTaketushcha vIryavAn || 18||

samudyojya tataH pashchAdrAjApyakShauhiNIvRRitaH |
bhrAtRRibhiH saha putraishcha so.abhyarakShata pRRiShThataH || 19||

chakrarakShau tu bhImasya mAdrIputrau mahAdyutI |
draupadeyAH sasaubhadrAH pRRiShThagopAstarasvinaH || 20||

dhRRiShTadyumnashcha pA~nchAlyasteShAM goptA mahArathaH |
sahitaH pRRitanAshUrai rathamukhyaiH prabhadrakaiH || 21||

shikhaNDI tu tataH pashchAdarjunenAbhirakShitaH |
yatto bhIShmavinAshAya prayayau bharatarShabha || 22||

pRRiShThagopo.arjunasyApi yuyudhAno mahArathaH |
chakrarakShau tu pA~nchAlyau yudhAmanyUttamaujasau || 23||

rAjA tu madhyamAnIke kuntIputro yudhiShThiraH |
bRRihadbhiH ku~njarairmattaishchaladbhirachalairiva || 24||

akShauhiNyA cha pA~nchAlyo yaj~naseno mahAmanAH |
virATamanvayAtpashchAtpANDavArthe parAkramI || 25||

teShAmAdityachandrAbhAH kanakottamabhUShaNAH |
nAnAchihnadharA rAjanratheShvAsanmahAdhvajAH || 26||

samutsarpya tataH pashchAddhRRiShTadyumno mahArathaH |
bhrAtRRibhiH saha putraishcha so.abhyarakShadyudhiShThiram || 27||

tvadIyAnAM pareShAM cha ratheShu vividhAndhvajAn |
abhibhUyArjunasyaiko dhvajastasthau mahAkapiH || 28||

pAdAtAstvagrato.agachChannasishaktyRRiShTipANayaH |
anekashatasAhasrA bhImasenasya rakShiNaH || 29||

vAraNA dashasAhasrAH prabhinnakaraTAmukhAH |
shUrA hemamayairjAlairdIpyamAnA ivAchalAH || 30||

kSharanta iva jImUtA madArdrAH padmagandhinaH |
rAjAnamanvayuH pashchAchchalanta iva parvatAH || 31||

bhImaseno gadAM bhImAM prakarShanparighopamAm |
prachakarSha mahatsainyaM durAdharSho mahAmanAH || 32||

tamarkamiva duShprekShyaM tapantaM rashmimAlinam |
na shekuH sarvato yodhAH prativIkShitumantike || 33||

vajro nAmaiSha tu vyUho durbhidaH sarvatomukhaH |
chApavidyuddhvajo ghoro gupto gANDIvadhanvanA || 34||

yaM prativyUhya tiShThanti pANDavAstava vAhinIm |
ajeyo mAnuShe loke pANDavairabhirakShitaH || 35||

sandhyAM tiShThatsu sainyeShu sUryasyodayanaM prati |
prAvAtsapRRiShato vAyuranabhre stanayitnumAn || 36||

viShvagvAtAshcha vAntyugrA nIchaiH sharkarakarShiNaH |
rajashchoddhUyamAnaM tu tamasAchChAdayajjagat || 37||

papAta mahatI cholkA prA~NmukhI bharatarShabha |
udyantaM sUryamAhatya vyashIryata mahAsvanA || 38||

atha sajjIyamAneShu sainyeShu bharatarShabha |
niShprabho.abhyudiyAtsUryaH saghoSho bhUshchachAla ha || 39||

vyashIryata sanAdA cha tadA bharatasattama || 39||

nirghAtA bahavo rAjandikShu sarvAsu chAbhavan |
prAdurAsIdrajastIvraM na prAj~nAyata ki~nchana || 40||

dhvajAnAM dhUyamAnAnAM sahasA mAtarishvanA |
ki~NkiNIjAlanaddhAnAM kA~nchanasragvatAM ravaiH || 41||

mahatAM sapatAkAnAmAdityasamatejasAm |
sarvaM jhaNajhaNIbhUtamAsIttAlavaneShviva || 42||

evaM te puruShavyAghrAH pANDavA yuddhanandinaH |
vyavasthitAH prativyUhya tava putrasya vAhinIm || 43||

sra.nsanta iva majjAno yodhAnAM bharatarShabha |
dRRiShTvAgrato bhImasenaM gadApANimavasthitam || 44||

\hrule

\medskip
                  20
\medskip

dhRRitarAShTra uvAcha||

sUryodaye sa~njaya ke nu pUrvaM  yuyutsavo hRRiShyamANA ivAsan |
mAmakA vA bhIShmanetrAH samIke  pANDavA vA bhImanetrAstadAnIm || 1||

keShAM jaghanyau somasUryau savAyU  keShAM senAM shvApadA vyAbhaShanta |
keShAM yUnAM mukhavarNAH prasannAH  sarvaM hyetadbrUhi tattvaM yathAvat || 2||

sa~njaya uvAcha||

ubhe sene tulyamivopayAte  ubhe vyUhe hRRiShTarUpe narendra |
ubhe chitre vanarAjiprakAshe  tathaivobhe nAgarathAshvapUrNe || 3||

ubhe sene bRRihatI bhImarUpe  tathaivobhe bhArata durviShahye |
tathaivobhe svargajayAya sRRiShTe  tathA hyubhe satpuruShAryagupte || 4||

pashchAnmukhAH kuravo dhArtarAShTrAH  sthitAH pArthAH prA~NmukhA yotsyamAnAH |
daityendraseneva cha kauravANAM  devendraseneva cha pANDavAnAm || 5||

shukro vAyuH pRRiShThataH pANDavAnAM  dhArtarAShTrA~nshvApadA vyAbhaShanta |
gajendrANAM madagandhA.nshcha tIvrA nna sehire tava putrasya nAgAH || 6||

duryodhano hastinaM padmavarNaM  suvarNakakShyaM jAtibalaM prabhinnam |
samAsthito madhyagataH kurUNAM  sa.nstUyamAno bandibhirmAgadhaishcha || 7||

chandraprabhaM shvetamasyAtapatraM  sauvarNI sragbhrAjate chottamA~Nge |
taM sarvataH shakuniH pArvatIyaiH  sArdhaM gAndhAraiH pAti gAndhArarAjaH || 8||

bhIShmo.agrataH sarvasainyasya vRRiddhaH  shvetachChatraH shvetadhanuH sasha~NkhaH |
shvetoShNIShaH pANDureNa dhvajena  shvetairashvaiH shvetashailaprakAshaH || 9||

tasya sainyaM dhArtarAShTrAshcha sarve  bAhlIkAnAmekadeshaH shalashcha |
ye chAmbaShThAH kShatriyA ye cha sindhau  tathA sauvIrAH pa~nchanadAshcha shUrAH || 10||

shoNairhayai rukmaratho mahAtmA  droNo mahAbAhuradInasattvaH |
Aste guruH prayashAH sarvarAj~nAM  pashchAchchamUmindra ivAbhirakShan || 11||

vArddhakShatriH sarvasainyasya madhye  bhUrishravAH purumitro jayashcha |
shAlvA matsyAH kekayAshchApi sarve  gajAnIkairbhrAtaro yotsyamAnAH || 12||

shAradvatashchottaradhUrmahAtmA  maheShvAso gautamashchitrayodhI |
shakaiH kirAtairyavanaiH pahlavaishcha  sArdhaM chamUmuttarato.abhipAti || 13||

mahArathairandhakavRRiShNibhojaiH  saurAShTrakairnairRRitairAttashastraiH |
bRRihadbalaH kRRitavarmAbhigupto  balaM tvadIyaM dakShiNato.abhipAti || 14||

sa.nshaptakAnAmayutaM rathAnAM  mRRityurjayo vArjunasyeti sRRiShTAH |
yenArjunastena rAjankRRitAstrAH  prayAtA vai te trigartAshcha shUrAH || 15||

sAgraM shatasahasraM tu nAgAnAM tava bhArata |
nAge nAge rathashataM shataM chAshvA rathe rathe || 16||

ashve.ashve dasha dhAnuShkA dhAnuShke dasha charmiNaH |
evaM vyUDhAnyanIkAni bhIShmeNa tava bhArata || 17||

avyUhanmAnuShaM vyUhaM daivaM gAndharvamAsuram |
divase divase prApte bhIShmaH shAntanavo.agraNIH || 18||

mahArathaughavipulaH samudra iva parvaNi |
bhIShmeNa dhArtarAShTrANAM vyUhaH pratya~Nmukho yudhi || 19||

anantarUpA dhvajinI tvadIyA  narendra bhImA na tu pANDavAnAm |
tAM tveva manye bRRihatIM duShpradhRRiShyAM  yasyA netArau keshavashchArjunashcha || 20||

\hrule

\medskip
                  21
\medskip

sa~njaya uvAcha||

bRRihatIM dhArtarAShTrANAM dRRiShTvA senAM samudyatAm |
viShAdamagamadrAjA kuntIputro yudhiShThiraH || 1||

vyUhaM bhIShmeNa chAbhedyaM kalpitaM prekShya pANDavaH |
abhedyamiva samprekShya viShaNNo.arjunamabravIt || 2||

dhana~njaya kathaM shakyamasmAbhiryoddhumAhave |
dhArtarAShTrairmahAbAho yeShAM yoddhA pitAmahaH || 3||

akShobhyo.ayamabhedyashcha bhIShmeNAmitrakarshinA |
kalpitaH shAstradRRiShTena vidhinA bhUritejasA || 4||

te vayaM sa.nshayaM prAptAH sasainyAH shatrukarshana |
kathamasmAnmahAvyUhAdudyAnaM no bhaviShyati || 5||

athArjuno.abravItpArthaM yudhiShThiramamitrahA |
viShaNNamabhisamprekShya tava rAjannanIkinIm || 6||

praj~nayAbhyadhikA~nshUrAnguNayuktAnbahUnapi |
jayantyalpatarA yena tannibodha vishAM pate || 7||

tattu te kAraNaM rAjanpravakShyAmyanasUyave |
nAradastamRRiShirveda bhIShmadroNau cha pANDava || 8||

etamevArthamAshritya yuddhe devAsure.abravIt |
pitAmahaH kila purA mahendrAdIndivaukasaH || 9||

na tathA balavIryAbhyAM vijayante jigIShavaH |
yathA satyAnRRisha.nsyAbhyAM dharmeNaivodyamena cha || 10||

tyaktvAdharmaM cha lobhaM cha mohaM chodyamamAsthitAH |
yudhyadhvamanaha~NkArA yato dharmastato jayaH || 11||

evaM rAjanvijAnIhi dhruvo.asmAkaM raNe jayaH |
yathA me nAradaH prAha yataH kRRiShNastato jayaH || 12||

guNabhUto jayaH kRRiShNe pRRiShThato.anveti mAdhavam |
anyathA vijayashchAsya saMnatishchAparo guNaH || 13||

anantatejA govindaH shatrupUgeShu nirvyathaH |
puruShaH sanAtanatamo yataH kRRiShNastato jayaH || 14||

purA hyeSha harirbhUtvA vaikuNTho.akuNThasAyakaH |
surAsurAnavasphUrjannabravItke jayantviti || 15||

anu kRRiShNaM jayemeti yairuktaM tatra tairjitam |
tatprasAdAddhi trailokyaM prAptaM shakrAdibhiH suraiH || 16||

tasya te na vyathAM kA~nchidiha pashyAmi bhArata |
yasya te jayamAshAste vishvabhuktridasheshvaraH || 17||

\hrule

\medskip
                  22
\medskip

sa~njaya uvAcha||

tato yudhiShThiro rAjA svAM senAM samachodayat |
prativyUhannanIkAni bhIShmasya bharatarShabha || 1||

yathoddiShTAnyanIkAni pratyavyUhanta pANDavAH |
svargaM paramabhIpsantaH suyuddhena kurUdvahAH || 2||

madhye shikhaNDino.anIkaM rakShitaM savyasAchinA |
dhRRiShTadyumnasya cha svayaM bhImena paripAlitam || 3||

anIkaM dakShiNaM rAjanyuyudhAnena pAlitam |
shrImatA sAtvatAgryeNa shakreNeva dhanuShmatA || 4||

mahendrayAnapratimaM rathaM tu  sopaskaraM hATakaratnachitram |
yudhiShThiraH kA~nchanabhANDayoktraM  samAsthito nAgakulasya madhye || 5||

samuchChritaM dAntashalAkamasya  supANDuraM ChatramatIva bhAti |
pradakShiNaM chainamupAcharanti  maharShayaH sa.nstutibhirnarendram || 6||

purohitAH shatruvadhaM vadanto  maharShivRRiddhAH shrutavanta eva |
japyaishcha mantraishcha tathauShadhIbhiH  samantataH svastyayanaM prachakruH || 7||

tataH sa vastrANi tathaiva gAshcha  phalAni puShpANi tathaiva niShkAn |
kurUttamo brAhmaNasAnmahAtmA  kurvanyayau shakra ivAmarebhyaH || 8||

sahasrasUryaH shataki~NkiNIkaH  parArdhyajAmbUnadahemachitraH |
ratho.arjunasyAgnirivArchimAlI  vibhrAjate shvetahayaH suchakraH || 9||

tamAsthitaH keshavasa~NgRRihItaM  kapidhvajaM gANDivabANahastaH |
dhanurdharo yasya samaH pRRithivyAM  na vidyate no bhavitA vA kadAchit || 10||

udvartayiShya.nstava putrasenA matIva raudraM sa bibharti rUpam |
anAyudho yaH subhujo bhujAbhyAM  narAshvanAgAnyudhi bhasma kuryAt || 11||

sa bhImasenaH sahito yamAbhyAM  vRRikodaro vIrarathasya goptA |
taM prekShya mattarShabhasiMhakhelaM  loke mahendrapratimAnakalpam || 12||

samIkShya senAgragataM durAsadaM  pravivyathuH pa~NkagatA ivoShTrAH |
vRRikodaraM vAraNarAjadarpaM  yodhAstvadIyA bhayavignasattvAH || 13||

anIkamadhye tiShThantaM rAjaputraM durAsadam |
abravIdbharatashreShThaM guDAkeshaM janArdanaH || 14||

vAsudeva uvAcha||

ya eSha goptA pratapanbalastho  yo naH senAM siMha ivekShate cha |
sa eSha bhIShmaH kuruva.nshaketu ryenAhRRitAstri.nshato vAjimedhAH || 15||

etAnyanIkAni mahAnubhAvaM  gUhanti meghA iva gharmarashmim |
etAni hatvA puruShapravIra  kA~NkShasva yuddhaM bharatarShabheNa || 16||

dhRRitarAShTra uvAcha||

keShAM prahRRiShTAstatrAgre yodhA yudhyanti sa~njaya |
udagramanasaH ke.atra ke vA dInA vichetasaH || 17||

ke pUrvaM prAhara.nstatra yuddhe hRRidayakampane |
mAmakAH pANDavAnAM vA tanmamAchakShva sa~njaya || 18||

kasya senAsamudaye gandhamAlyasamudbhavaH |
vAchaH pradakShiNAshchaiva yodhAnAmabhigarjatAm || 19||

sa~njaya uvAcha||

ubhayoH senayostatra yodhA jahRRiShire mudA |
sragdhUpapAnagandhAnAmubhayatra samudbhavaH || 20||

saMhatAnAmanIkAnAM vyUDhAnAM bharatarShabha |
sa.nsarpatAmudIrNAnAM vimardaH sumahAnabhUt || 21||

vAditrashabdastumulaH sha~NkhabherIvimishritaH |
ku~njarANAM cha nadatAM sainyAnAM cha prahRRiShyatAm || 22||

\hrule

\medskip
                  23
\medskip

dhRRitarAShTra uvAcha||

dharmakShetre kurukShetre samavetA yuyutsavaH |
mAmakAH pANDavAshchaiva kimakurvata sa~njaya || 1||

sa~njaya uvAcha||

dRRiShTvA tu pANDavAnIkaM vyUDhaM duryodhanastadA |
AchAryamupasa~Ngamya rAjA vachanamabravIt || 2||

pashyaitAM pANDuputrANAmAchArya mahatIM chamUm |
vyUDhAM drupadaputreNa tava shiShyeNa dhImatA || 3||

atra shUrA maheShvAsA bhImArjunasamA yudhi |
yuyudhAno virATashcha drupadashcha mahArathaH || 4||

dhRRiShTaketushchekitAnaH kAshirAjashcha vIryavAn |
purujitkuntibhojashcha shaibyashcha narapu~NgavaH || 5||

yudhAmanyushcha vikrAnta uttamaujAshcha vIryavAn |
saubhadro draupadeyAshcha sarva eva mahArathAH || 6||

asmAkaM tu vishiShTA ye tAnnibodha dvijottama |
nAyakA mama sainyasya sa~nj~nArthaM tAnbravImi te || 7||

bhavAnbhIShmashcha karNashcha kRRipashcha samiti~njayaH |
ashvatthAmA vikarNashcha saumadattistathaiva cha || 8||

anye cha bahavaH shUrA madarthe tyaktajIvitAH |
nAnAshastrapraharaNAH sarve yuddhavishAradAH || 9||

aparyAptaM tadasmAkaM balaM bhIShmAbhirakShitam |
paryAptaM tvidameteShAM balaM bhImAbhirakShitam || 10||

ayaneShu cha sarveShu yathAbhAgamavasthitAH |
bhIShmamevAbhirakShantu bhavantaH sarva eva hi || 11||

tasya sa~njanayanharShaM kuruvRRiddhaH pitAmahaH |
siMhanAdaM vinadyochchaiH sha~NkhaM dadhmau pratApavAn || 12||

tataH sha~NkhAshcha bheryashcha paNavAnakagomukhAH |
sahasaivAbhyahanyanta sa shabdastumulo.abhavat || 13||

tataH shvetairhayairyukte mahati syandane sthitau |
mAdhavaH pANDavashchaiva divyau sha~Nkhau pradadhmatuH || 14||

pA~nchajanyaM hRRiShIkesho devadattaM dhana~njayaH |
pauNDraM dadhmau mahAsha~NkhaM bhImakarmA vRRikodaraH || 15||

anantavijayaM rAjA kuntIputro yudhiShThiraH |
nakulaH sahadevashcha sughoShamaNipuShpakau || 16||

kAshyashcha parameShvAsaH shikhaNDI cha mahArathaH |
dhRRiShTadyumno virATashcha sAtyakishchAparAjitaH || 17||

drupado draupadeyAshcha sarvashaH pRRithivIpate |
saubhadrashcha mahAbAhuH sha~NkhAndadhmuH pRRithakpRRithak || 18||

sa ghoSho dhArtarAShTrANAM hRRidayAni vyadArayat |
nabhashcha pRRithivIM chaiva tumulo vyanunAdayan || 19||

atha vyavasthitAndRRiShTvA dhArtarAShTrAnkapidhvajaH |
pravRRitte shastrasampAte dhanurudyamya pANDavaH || 20||

hRRiShIkeshaM tadA vAkyamidamAha mahIpate |
senayorubhayormadhye rathaM sthApaya me.achyuta || 21||

yAvadetAnnirIkShe.ahaM yoddhukAmAnavasthitAn |
kairmayA saha yoddhavyamasminraNasamudyame || 22||

yotsyamAnAnavekShe.ahaM ya ete.atra samAgatAH |
dhArtarAShTrasya durbuddheryuddhe priyachikIrShavaH || 23||

evamukto hRRiShIkesho guDAkeshena bhArata |
senayorubhayormadhye sthApayitvA rathottamam || 24||

bhIShmadroNapramukhataH sarveShAM cha mahIkShitAm |
uvAcha pArtha pashyaitAnsamavetAnkurUniti || 25||

tatrApashyatsthitAnpArthaH pitR^Inatha pitAmahAn |
AchAryAnmAtulAnbhrAtR^InputrAnpautrAnsakhI.nstathA || 26||

shvashurAnsuhRRidashchaiva senayorubhayorapi |
tAnsamIkShya sa kaunteyaH sarvAnbandhUnavasthitAn || 27||

kRRipayA parayAviShTo viShIdannidamabravIt |
dRRiShTvemAnsvajanAnkRRiShNa yuyutsUnsamavasthitAn || 28||

sIdanti mama gAtrANi mukhaM cha parishuShyati |
vepathushcha sharIre me romaharShashcha jAyate || 29||

gANDIvaM sra.nsate hastAttvakchaiva paridahyate |
na cha shaknomyavasthAtuM bhramatIva cha me manaH || 30||

nimittAni cha pashyAmi viparItAni keshava |
na cha shreyo.anupashyAmi hatvA svajanamAhave || 31||

na kA~NkShe vijayaM kRRiShNa na cha rAjyaM sukhAni cha |
kiM no rAjyena govinda kiM bhogairjIvitena vA || 32||

yeShAmarthe kA~NkShitaM no rAjyaM bhogAH sukhAni cha |
ta ime.avasthitA yuddhe prANA.nstyaktvA dhanAni cha || 33||

AchAryAH pitaraH putrAstathaiva cha pitAmahAH |
mAtulAH shvashurAH pautrAH syAlAH sambandhinastathA || 34||

etAnna hantumichChAmi ghnato.api madhusUdana |
api trailokyarAjyasya hetoH kiM nu mahIkRRite || 35||

nihatya dhArtarAShTrAnnaH kA prItiH syAjjanArdana |
pApamevAshrayedasmAnhatvaitAnAtatAyinaH || 36||

tasmAnnArhA vayaM hantuM dhArtarAShTrAnsabAndhavAn |
svajanaM hi kathaM hatvA sukhinaH syAma mAdhava || 37||

yadyapyete na pashyanti lobhopahatachetasaH |
kulakShayakRRitaM doShaM mitradrohe cha pAtakam || 38||

kathaM na j~neyamasmAbhiH pApAdasmAnnivartitum |
kulakShayakRRitaM doShaM prapashyadbhirjanArdana || 39||

kulakShaye praNashyanti kuladharmAH sanAtanAH |
dharme naShTe kulaM kRRitsnamadharmo.abhibhavatyuta || 40||

adharmAbhibhavAtkRRiShNa praduShyanti kulastriyaH |
strIShu duShTAsu vArShNeya jAyate varNasa~NkaraH || 41||

sa~Nkaro narakAyaiva kulaghnAnAM kulasya cha |
patanti pitaro hyeShAM luptapiNDodakakriyAH || 42||

doShairetaiH kulaghnAnAM varNasa~NkarakArakaiH |
utsAdyante jAtidharmAH kuladharmAshcha shAshvatAH || 43||

utsannakuladharmANAM manuShyANAM janArdana |
narake niyataM vAso bhavatItyanushushruma || 44||

aho bata mahatpApaM kartuM vyavasitA vayam |
yadrAjyasukhalobhena hantuM svajanamudyatAH || 45||

yadi mAmapratIkAramashastraM shastrapANayaH |
dhArtarAShTrA raNe hanyustanme kShemataraM bhavet || 46||

evamuktvArjunaH sa~Nkhye rathopastha upAvishat |
visRRijya sasharaM chApaM shokasa.nvignamAnasaH || 47||

\hrule

\medskip
                  24
\medskip

sa~njaya uvAcha||

taM tathA kRRipayAviShTamashrupUrNAkulekShaNam |
viShIdantamidaM vAkyamuvAcha madhusUdanaH || 1||

shrIbhagavAnuvAcha||

kutastvA kashmalamidaM viShame samupasthitam |
anAryajuShTamasvargyamakIrtikaramarjuna || 2||

klaibyaM mA sma gamaH pArtha naitattvayyupapadyate |
kShudraM hRRidayadaurbalyaM tyaktvottiShTha parantapa || 3||

arjuna uvAcha||

kathaM bhIShmamahaM sa~Nkhye droNaM cha madhusUdana |
iShubhiH pratiyotsyAmi pUjArhAvarisUdana || 4||

gurUnahatvA hi mahAnubhAvA ~nshreyo bhoktuM bhaikShamapIha loke |
hatvArthakAmA.nstu gurUnihaiva  bhu~njIya bhogAnrudhirapradigdhAn || 5||

na chaitadvidmaH kataranno garIyo  yadvA jayema yadi vA no jayeyuH |
yAneva hatvA na jijIviShAma ste.avasthitAH pramukhe dhArtarAShTrAH || 6||

kArpaNyadoShopahatasvabhAvaH  pRRichChAmi tvAM dharmasaMmUDhachetAH |
yachChreyaH syAnnishchitaM brUhi tanme  shiShyaste.ahaM shAdhi mAM tvAM prapannam || 7||

na hi prapashyAmi mamApanudyA dyachChokamuchChoShaNamindriyANAm |
avApya bhUmAvasapatnamRRiddhaM  rAjyaM surANAmapi chAdhipatyam || 8||

sa~njaya uvAcha||

evamuktvA hRRiShIkeshaM guDAkeshaH parantapa |
na yotsya iti govindamuktvA tUShNIM babhUva ha || 9||

tamuvAcha hRRiShIkeshaH prahasanniva bhArata |
senayorubhayormadhye viShIdantamidaM vachaH || 10||

shrIbhagavAnuvAcha||

ashochyAnanvashochastvaM praj~nAvAdA.nshcha bhAShase |
gatAsUnagatAsU.nshcha nAnushochanti paNDitAH || 11||

na tvevAhaM jAtu nAsaM na tvaM neme janAdhipAH |
na chaiva na bhaviShyAmaH sarve vayamataH param || 12||

dehino.asminyathA dehe kaumAraM yauvanaM jarA |
tathA dehAntaraprAptirdhIrastatra na muhyati || 13||

mAtrAsparshAstu kaunteya shItoShNasukhaduHkhadAH |
AgamApAyino.anityAstA.nstitikShasva bhArata || 14||

yaM hi na vyathayantyete puruShaM puruSharShabha |
samaduHkhasukhaM dhIraM so.amRRitatvAya kalpate || 15||

nAsato vidyate bhAvo nAbhAvo vidyate sataH |
ubhayorapi dRRiShTo.antastvanayostattvadarshibhiH || 16||

avinAshi tu tadviddhi yena sarvamidaM tatam |
vinAshamavyayasyAsya na kashchitkartumarhati || 17||

antavanta ime dehA nityasyoktAH sharIriNaH |
anAshino.aprameyasya tasmAdyudhyasva bhArata || 18||

ya enaM vetti hantAraM yashchainaM manyate hatam |
ubhau tau na vijAnIto nAyaM hanti na hanyate || 19||

na jAyate mriyate vA kadA chi nnAyaM bhUtvA bhavitA vA na bhUyaH |
ajo nityaH shAshvato.ayaM purANo  na hanyate hanyamAne sharIre || 20||

vedAvinAshinaM nityaM ya enamajamavyayam |
kathaM sa puruShaH pArtha kaM ghAtayati hanti kam || 21||

vAsA.nsi jIrNAni yathA vihAya  navAni gRRihNAti naro.aparANi |
tathA sharIrANi vihAya jIrNA nyanyAni sa.nyAti navAni dehI || 22||

nainaM Chindanti shastrANi nainaM dahati pAvakaH |
na chainaM kledayantyApo na shoShayati mArutaH || 23||

achChedyo.ayamadAhyo.ayamakledyo.ashoShya eva cha |
nityaH sarvagataH sthANurachalo.ayaM sanAtanaH || 24||

avyakto.ayamachintyo.ayamavikAryo.ayamuchyate |
tasmAdevaM viditvainaM nAnushochitumarhasi || 25||

atha chainaM nityajAtaM nityaM vA manyase mRRitam |
tathApi tvaM mahAbAho nainaM shochitumarhasi || 26||

jAtasya hi dhruvo mRRityurdhruvaM janma mRRitasya cha |
tasmAdaparihArye.arthe na tvaM shochitumarhasi || 27||

avyaktAdIni bhUtAni vyaktamadhyAni bhArata |
avyaktanidhanAnyeva tatra kA paridevanA || 28||

Ashcharyavatpashyati kashchidena mAshcharyavadvadati tathaiva chAnyaH |
AshcharyavachchainamanyaH shRRiNoti  shrutvApyenaM veda na chaiva kashchit || 29||

dehI nityamavadhyo.ayaM dehe sarvasya bhArata |
tasmAtsarvANi bhUtAni na tvaM shochitumarhasi || 30||

svadharmamapi chAvekShya na vikampitumarhasi |
dharmyAddhi yuddhAchChreyo.anyatkShatriyasya na vidyate || 31||

yadRRichChayA chopapannaM svargadvAramapAvRRitam |
sukhinaH kShatriyAH pArtha labhante yuddhamIdRRisham || 32||

atha chettvamimaM dharmyaM sa~NgrAmaM na kariShyasi |
tataH svadharmaM kIrtiM cha hitvA pApamavApsyasi || 33||

akIrtiM chApi bhUtAni kathayiShyanti te.avyayAm |
sambhAvitasya chAkIrtirmaraNAdatirichyate || 34||

bhayAdraNAduparataM ma.nsyante tvAM mahArathAH |
yeShAM cha tvaM bahumato bhUtvA yAsyasi lAghavam || 35||

avAchyavAdA.nshcha bahUnvadiShyanti tavAhitAH |
nindantastava sAmarthyaM tato duHkhataraM nu kim || 36||

hato vA prApsyasi svargaM jitvA vA bhokShyase mahIm |
tasmAduttiShTha kaunteya yuddhAya kRRitanishchayaH || 37||

sukhaduHkhe same kRRitvA lAbhAlAbhau jayAjayau |
tato yuddhAya yujyasva naivaM pApamavApsyasi || 38||

eShA te.abhihitA sA~Nkhye buddhiryoge tvimAM shRRiNu |
buddhyA yukto yayA pArtha karmabandhaM prahAsyasi || 39||

nehAbhikramanAsho.asti pratyavAyo na vidyate |
svalpamapyasya dharmasya trAyate mahato bhayAt || 40||

vyavasAyAtmikA buddhirekeha kurunandana |
bahushAkhA hyanantAshcha buddhayo.avyavasAyinAm || 41||

yAmimAM puShpitAM vAchaM pravadantyavipashchitaH |
vedavAdaratAH pArtha nAnyadastIti vAdinaH || 42||

kAmAtmAnaH svargaparA janmakarmaphalapradAm |
kriyAvisheShabahulAM bhogaishvaryagatiM prati || 43||

bhogaishvaryaprasaktAnAM tayApahRRitachetasAm |
vyavasAyAtmikA buddhiH samAdhau na vidhIyate || 44||

traiguNyaviShayA vedA nistraiguNyo bhavArjuna |
nirdva.ndvo nityasattvastho niryogakShema AtmavAn || 45||

yAvAnartha udapAne sarvataH samplutodake |
tAvAnsarveShu vedeShu brAhmaNasya vijAnataH || 46||

karmaNyevAdhikAraste mA phaleShu kadAchana |
mA karmaphalaheturbhUrmA te sa~Ngo.astvakarmaNi || 47||

yogasthaH kuru karmANi sa~NgaM tyaktvA dhana~njaya |
siddhyasiddhyoH samo bhUtvA samatvaM yoga uchyate || 48||

dUreNa hyavaraM karma buddhiyogAddhana~njaya |
buddhau sharaNamanvichCha kRRipaNAH phalahetavaH || 49||

buddhiyukto jahAtIha ubhe sukRRitaduShkRRite |
tasmAdyogAya yujyasva yogaH karmasu kaushalam || 50||

karmajaM buddhiyuktA hi phalaM tyaktvA manIShiNaH |
janmabandhavinirmuktAH padaM gachChantyanAmayam || 51||

yadA te mohakalilaM buddhirvyatitariShyati |
tadA gantAsi nirvedaM shrotavyasya shrutasya cha || 52||

shrutivipratipannA te yadA sthAsyati nishchalA |
samAdhAvachalA buddhistadA yogamavApsyasi || 53||

arjuna uvAcha||

sthitapraj~nasya kA bhAShA samAdhisthasya keshava |
sthitadhIH kiM prabhASheta kimAsIta vrajeta kim || 54||

shrIbhagavAnuvAcha||

prajahAti yadA kAmAnsarvAnpArtha manogatAn |
AtmanyevAtmanA tuShTaH sthitapraj~nastadochyate || 55||

duHkheShvanudvignamanAH sukheShu vigataspRRihaH |
vItarAgabhayakrodhaH sthitadhIrmuniruchyate || 56||

yaH sarvatrAnabhisnehastattatprApya shubhAshubham |
nAbhinandati na dveShTi tasya praj~nA pratiShThitA || 57||

yadA saMharate chAyaM kUrmo.a~NgAnIva sarvashaH |
indriyANIndriyArthebhyastasya praj~nA pratiShThitA || 58||

viShayA vinivartante nirAhArasya dehinaH |
rasavarjaM raso.apyasya paraM dRRiShTvA nivartate || 59||

yatato hyapi kaunteya puruShasya vipashchitaH |
indriyANi pramAthIni haranti prasabhaM manaH || 60||

tAni sarvANi sa.nyamya yukta AsIta matparaH |
vashe hi yasyendriyANi tasya praj~nA pratiShThitA || 61||

dhyAyato viShayAnpu.nsaH sa~NgasteShUpajAyate |
sa~NgAtsa~njAyate kAmaH kAmAtkrodho.abhijAyate || 62||

krodhAdbhavati saMmohaH saMmohAtsmRRitivibhramaH |
smRRitibhra.nshAdbuddhinAsho buddhinAshAtpraNashyati || 63||

rAgadveShaviyuktaistu viShayAnindriyaishcharan |
AtmavashyairvidheyAtmA prasAdamadhigachChati || 64||

prasAde sarvaduHkhAnAM hAnirasyopajAyate |
prasannachetaso hyAshu buddhiH paryavatiShThate || 65||

nAsti buddhirayuktasya na chAyuktasya bhAvanA |
na chAbhAvayataH shAntirashAntasya kutaH sukham || 66||

indriyANAM hi charatAM yanmano.anuvidhIyate |
tadasya harati praj~nAM vAyurnAvamivAmbhasi || 67||

tasmAdyasya mahAbAho nigRRihItAni sarvashaH |
indriyANIndriyArthebhyastasya praj~nA pratiShThitA || 68||

yA nishA sarvabhUtAnAM tasyAM jAgarti sa.nyamI |
yasyAM jAgrati bhUtAni sA nishA pashyato muneH || 69||

ApUryamANamachalapratiShThaM  samudramApaH pravishanti yadvat |
tadvatkAmA yaM pravishanti sarve  sa shAntimApnoti na kAmakAmI || 70||

vihAya kAmAnyaH sarvAnpumA.nshcharati niHspRRihaH |
nirmamo niraha~NkAraH sa shAntimadhigachChati || 71||

eShA brAhmI sthitiH pArtha nainAM prApya vimuhyati |
sthitvAsyAmantakAle.api brahmanirvANamRRichChati || 72||

\hrule

\medskip
                  25
\medskip

arjuna uvAcha||

jyAyasI chetkarmaNaste matA buddhirjanArdana |
tatkiM karmaNi ghore mAM niyojayasi keshava || 1||

vyAmishreNaiva vAkyena buddhiM mohayasIva me |
tadekaM vada nishchitya yena shreyo.ahamApnuyAm || 2||

shrIbhagavAnuvAcha||

loke.asmindvividhA niShThA purA proktA mayAnagha |
j~nAnayogena sA~NkhyAnAM karmayogena yoginAm || 3||

na karmaNAmanArambhAnnaiShkarmyaM puruSho.ashnute |
na cha saMnyasanAdeva siddhiM samadhigachChati || 4||

na hi kashchitkShaNamapi jAtu tiShThatyakarmakRRit |
kAryate hyavashaH karma sarvaH prakRRitijairguNaiH || 5||

karmendriyANi sa.nyamya ya Aste manasA smaran |
indriyArthAnvimUDhAtmA mithyAchAraH sa uchyate || 6||

yastvindriyANi manasA niyamyArabhate.arjuna |
karmendriyaiH karmayogamasaktaH sa vishiShyate || 7||

niyataM kuru karma tvaM karma jyAyo hyakarmaNaH |
sharIrayAtrApi cha te na prasidhyedakarmaNaH || 8||

yaj~nArthAtkarmaNo.anyatra loko.ayaM karmabandhanaH |
tadarthaM karma kaunteya muktasa~NgaH samAchara || 9||

sahayaj~nAH prajAH sRRiShTvA purovAcha prajApatiH |
anena prasaviShyadhvameSha vo.astviShTakAmadhuk || 10||

devAnbhAvayatAnena te devA bhAvayantu vaH |
parasparaM bhAvayantaH shreyaH paramavApsyatha || 11||

iShTAnbhogAnhi vo devA dAsyante yaj~nabhAvitAH |
tairdattAnapradAyaibhyo yo bhu~Nkte stena eva saH || 12||

yaj~nashiShTAshinaH santo muchyante sarvakilbiShaiH |
bhu~njate te tvaghaM pApA ye pachantyAtmakAraNAt || 13||

annAdbhavanti bhUtAni parjanyAdannasambhavaH |
yaj~nAdbhavati parjanyo yaj~naH karmasamudbhavaH || 14||

karma brahmodbhavaM viddhi brahmAkSharasamudbhavam |
tasmAtsarvagataM brahma nityaM yaj~ne pratiShThitam || 15||

evaM pravartitaM chakraM nAnuvartayatIha yaH |
aghAyurindriyArAmo moghaM pArtha sa jIvati || 16||

yastvAtmaratireva syAdAtmatRRiptashcha mAnavaH |
Atmanyeva cha santuShTastasya kAryaM na vidyate || 17||

naiva tasya kRRitenArtho nAkRRiteneha kashchana |
na chAsya sarvabhUteShu kashchidarthavyapAshrayaH || 18||

tasmAdasaktaH satataM kAryaM karma samAchara |
asakto hyAcharankarma paramApnoti pUruShaH || 19||

karmaNaiva hi sa.nsiddhimAsthitA janakAdayaH |
lokasa~NgrahamevApi sampashyankartumarhasi || 20||

yadyadAcharati shreShThastattadevetaro janaH |
sa yatpramANaM kurute lokastadanuvartate || 21||

na me pArthAsti kartavyaM triShu lokeShu ki~nchana |
nAnavAptamavAptavyaM varta eva cha karmaNi || 22||

yadi hyahaM na varteyaM jAtu karmaNyatandritaH |
mama vartmAnuvartante manuShyAH pArtha sarvashaH || 23||

utsIdeyurime lokA na kuryAM karma chedaham |
sa~Nkarasya cha kartA syAmupahanyAmimAH prajAH || 24||

saktAH karmaNyavidvA.nso yathA kurvanti bhArata |
kuryAdvidvA.nstathAsaktashchikIrShurlokasa~Ngraham || 25||

na buddhibhedaM janayedaj~nAnAM karmasa~NginAm |
joShayetsarvakarmANi vidvAnyuktaH samAcharan || 26||

prakRRiteH kriyamANAni guNaiH karmANi sarvashaH |
aha~NkAravimUDhAtmA kartAhamiti manyate || 27||

tattvavittu mahAbAho guNakarmavibhAgayoH |
guNA guNeShu vartanta iti matvA na sajjate || 28||

prakRRiterguNasaMmUDhAH sajjante guNakarmasu |
tAnakRRitsnavido mandAnkRRitsnavinna vichAlayet || 29||

mayi sarvANi karmANi saMnyasyAdhyAtmachetasA |
nirAshIrnirmamo bhUtvA yudhyasva vigatajvaraH || 30||

ye me matamidaM nityamanutiShThanti mAnavAH |
shraddhAvanto.anasUyanto muchyante te.api karmabhiH || 31||

ye tvetadabhyasUyanto nAnutiShThanti me matam |
sarvaj~nAnavimUDhA.nstAnviddhi naShTAnachetasaH || 32||

sadRRishaM cheShTate svasyAH prakRRiterj~nAnavAnapi |
prakRRitiM yAnti bhUtAni nigrahaH kiM kariShyati || 33||

indriyasyendriyasyArthe rAgadveShau vyavasthitau |
tayorna vashamAgachChettau hyasya paripanthinau || 34||

shreyAnsvadharmo viguNaH paradharmAtsvanuShThitAt |
svadharme nidhanaM shreyaH paradharmo bhayAvahaH || 35||

arjuna uvAcha||

atha kena prayukto.ayaM pApaM charati pUruShaH |
anichChannapi vArShNeya balAdiva niyojitaH || 36||

shrIbhagavAnuvAcha||

kAma eSha krodha eSha rajoguNasamudbhavaH |
mahAshano mahApApmA viddhyenamiha vairiNam || 37||

dhUmenAvriyate vahniryathAdarsho malena cha |
yatholbenAvRRito garbhastathA tenedamAvRRitam || 38||

AvRRitaM j~nAnametena j~nAnino nityavairiNA |
kAmarUpeNa kaunteya duShpUreNAnalena cha || 39||

indriyANi mano buddhirasyAdhiShThAnamuchyate |
etairvimohayatyeSha j~nAnamAvRRitya dehinam || 40||

tasmAttvamindriyANyAdau niyamya bharatarShabha |
pApmAnaM prajahihyenaM j~nAnavij~nAnanAshanam || 41||

indriyANi parANyAhurindriyebhyaH paraM manaH |
manasastu parA buddhiryo buddheH paratastu saH || 42||

evaM buddheH paraM buddhvA sa.nstabhyAtmAnamAtmanA |
jahi shatruM mahAbAho kAmarUpaM durAsadam || 43||

\hrule

\medskip
                  26
\medskip

shrIbhagavAnuvAcha||

imaM vivasvate yogaM proktavAnahamavyayam |
vivasvAnmanave prAha manurikShvAkave.abravIt || 1||

evaM paramparAprAptamimaM rAjarShayo viduH |
sa kAleneha mahatA yogo naShTaH parantapa || 2||

sa evAyaM mayA te.adya yogaH proktaH purAtanaH |
bhakto.asi me sakhA cheti rahasyaM hyetaduttamam || 3||

arjuna uvAcha||

aparaM bhavato janma paraM janma vivasvataH |
kathametadvijAnIyAM tvamAdau proktavAniti || 4||

shrIbhagavAnuvAcha||

bahUni me vyatItAni janmAni tava chArjuna |
tAnyahaM veda sarvANi na tvaM vettha parantapa || 5||

ajo.api sannavyayAtmA bhUtAnAmIshvaro.api san |
prakRRitiM svAmadhiShThAya sambhavAmyAtmamAyayA || 6||

yadA yadA hi dharmasya glAnirbhavati bhArata |
abhyutthAnamadharmasya tadAtmAnaM sRRijAmyaham || 7||

paritrANAya sAdhUnAM vinAshAya cha duShkRRitAm |
dharmasa.nsthApanArthAya sambhavAmi yuge yuge || 8||

janma karma cha me divyamevaM yo vetti tattvataH |
tyaktvA dehaM punarjanma naiti mAmeti so.arjuna || 9||

vItarAgabhayakrodhA manmayA mAmupAshritAH |
bahavo j~nAnatapasA pUtA madbhAvamAgatAH || 10||

ye yathA mAM prapadyante tA.nstathaiva bhajAmyaham |
mama vartmAnuvartante manuShyAH pArtha sarvashaH || 11||

kA~NkShantaH karmaNAM siddhiM yajanta iha devatAH |
kShipraM hi mAnuShe loke siddhirbhavati karmajA || 12||

chAturvarNyaM mayA sRRiShTaM guNakarmavibhAgashaH |
tasya kartAramapi mAM viddhyakartAramavyayam || 13||

na mAM karmANi limpanti na me karmaphale spRRihA |
iti mAM yo.abhijAnAti karmabhirna sa badhyate || 14||

evaM j~nAtvA kRRitaM karma pUrvairapi mumukShubhiH |
kuru karmaiva tasmAttvaM pUrvaiH pUrvataraM kRRitam || 15||

kiM karma kimakarmeti kavayo.apyatra mohitAH |
tatte karma pravakShyAmi yajj~nAtvA mokShyase.ashubhAt || 16||

karmaNo hyapi boddhavyaM boddhavyaM cha vikarmaNaH |
akarmaNashcha boddhavyaM gahanA karmaNo gatiH || 17||

karmaNyakarma yaH pashyedakarmaNi cha karma yaH |
sa buddhimAnmanuShyeShu sa yuktaH kRRitsnakarmakRRit || 18||

yasya sarve samArambhAH kAmasa~NkalpavarjitAH |
j~nAnAgnidagdhakarmANaM tamAhuH paNDitaM budhAH || 19||

tyaktvA karmaphalAsa~NgaM nityatRRipto nirAshrayaH |
karmaNyabhipravRRitto.api naiva ki~nchitkaroti saH || 20||

nirAshIryatachittAtmA tyaktasarvaparigrahaH |
shArIraM kevalaM karma kurvannApnoti kilbiSham || 21||

yadRRichChAlAbhasantuShTo dva.ndvAtIto vimatsaraH |
samaH siddhAvasiddhau cha kRRitvApi na nibadhyate || 22||

gatasa~Ngasya muktasya j~nAnAvasthitachetasaH |
yaj~nAyAcharataH karma samagraM pravilIyate || 23||

brahmArpaNaM brahmahavirbrahmAgnau brahmaNA hutam |
brahmaiva tena gantavyaM brahmakarmasamAdhinA || 24||

daivamevApare yaj~naM yoginaH paryupAsate |
brahmAgnAvapare yaj~naM yaj~nenaivopajuhvati || 25||

shrotrAdInIndriyANyanye sa.nyamAgniShu juhvati |
shabdAdInviShayAnanya indriyAgniShu juhvati || 26||

sarvANIndriyakarmANi prANakarmANi chApare |
Atmasa.nyamayogAgnau juhvati j~nAnadIpite || 27||

dravyayaj~nAstapoyaj~nA yogayaj~nAstathApare |
svAdhyAyaj~nAnayaj~nAshcha yatayaH sa.nshitavratAH || 28||

apAne juhvati prANaM prANe.apAnaM tathApare |
prANApAnagatI ruddhvA prANAyAmaparAyaNAH || 29||

apare niyatAhArAH prANAnprANeShu juhvati |
sarve.apyete yaj~navido yaj~nakShapitakalmaShAH || 30||

yaj~nashiShTAmRRitabhujo yAnti brahma sanAtanam |
nAyaM loko.astyayaj~nasya kuto.anyaH kurusattama || 31||

evaM bahuvidhA yaj~nA vitatA brahmaNo mukhe |
karmajAnviddhi tAnsarvAnevaM j~nAtvA vimokShyase || 32||

shreyAndravyamayAdyaj~nAjj~nAnayaj~naH parantapa |
sarvaM karmAkhilaM pArtha j~nAne parisamApyate || 33||

tadviddhi praNipAtena pariprashnena sevayA |
upadekShyanti te j~nAnaM j~nAninastattvadarshinaH || 34||

yajj~nAtvA na punarmohamevaM yAsyasi pANDava |
yena bhUtAnyasheSheNa drakShyasyAtmanyatho mayi || 35||

api chedasi pApebhyaH sarvebhyaH pApakRRittamaH |
sarvaM j~nAnaplavenaiva vRRijinaM santariShyasi || 36||

yathaidhA.nsi samiddho.agnirbhasmasAtkurute.arjuna |
j~nAnAgniH sarvakarmANi bhasmasAtkurute tathA || 37||

na hi j~nAnena sadRRishaM pavitramiha vidyate |
tatsvayaM yogasa.nsiddhaH kAlenAtmani vindati || 38||

shraddhAvA.Nllabhate j~nAnaM tatparaH sa.nyatendriyaH |
j~nAnaM labdhvA parAM shAntimachireNAdhigachChati || 39||

aj~nashchAshraddadhAnashcha sa.nshayAtmA vinashyati |
nAyaM loko.asti na paro na sukhaM sa.nshayAtmanaH || 40||

yogasaMnyastakarmANaM j~nAnasa~nChinnasa.nshayam |
AtmavantaM na karmANi nibadhnanti dhana~njaya || 41||

tasmAdaj~nAnasambhUtaM hRRitsthaM j~nAnAsinAtmanaH |
ChittvainaM sa.nshayaM yogamAtiShThottiShTha bhArata || 42||

\hrule

\medskip
                  27
\medskip

arjuna uvAcha||

saMnyAsaM karmaNAM kRRiShNa punaryogaM cha sha.nsasi |
yachChreya etayorekaM tanme brUhi sunishchitam || 1||

shrIbhagavAnuvAcha||

saMnyAsaH karmayogashcha niHshreyasakarAvubhau |
tayostu karmasaMnyAsAtkarmayogo vishiShyate || 2||

j~neyaH sa nityasaMnyAsI yo na dveShTi na kA~NkShati |
nirdva.ndvo hi mahAbAho sukhaM bandhAtpramuchyate || 3||

sA~Nkhyayogau pRRithagbAlAH pravadanti na paNDitAH |
ekamapyAsthitaH samyagubhayorvindate phalam || 4||

yatsA~NkhyaiH prApyate sthAnaM tadyogairapi gamyate |
ekaM sA~NkhyaM cha yogaM cha yaH pashyati sa pashyati || 5||

saMnyAsastu mahAbAho duHkhamAptumayogataH |
yogayukto munirbrahma nachireNAdhigachChati || 6||

yogayukto vishuddhAtmA vijitAtmA jitendriyaH |
sarvabhUtAtmabhUtAtmA kurvannapi na lipyate || 7||

naiva ki~nchitkaromIti yukto manyeta tattvavit |
pashya~nshRRiNvanspRRisha~njighrannashnangachChansvapa~nshvasan || 8||

pralapanvisRRijangRRihNannunmiShannimiShannapi |
indriyANIndriyArtheShu vartanta iti dhArayan || 9||

brahmaNyAdhAya karmANi sa~NgaM tyaktvA karoti yaH |
lipyate na sa pApena padmapatramivAmbhasA || 10||

kAyena manasA buddhyA kevalairindriyairapi |
yoginaH karma kurvanti sa~NgaM tyaktvAtmashuddhaye || 11||

yuktaH karmaphalaM tyaktvA shAntimApnoti naiShThikIm |
ayuktaH kAmakAreNa phale sakto nibadhyate || 12||

sarvakarmANi manasA saMnyasyAste sukhaM vashI |
navadvAre pure dehI naiva kurvanna kArayan || 13||

na kartRRitvaM na karmANi lokasya sRRijati prabhuH |
na karmaphalasa.nyogaM svabhAvastu pravartate || 14||

nAdatte kasyachitpApaM na chaiva sukRRitaM vibhuH |
aj~nAnenAvRRitaM j~nAnaM tena muhyanti jantavaH || 15||

j~nAnena tu tadaj~nAnaM yeShAM nAshitamAtmanaH |
teShAmAdityavajj~nAnaM prakAshayati tatparam || 16||

tadbuddhayastadAtmAnastanniShThAstatparAyaNAH |
gachChantyapunarAvRRittiM j~nAnanirdhUtakalmaShAH || 17||

vidyAvinayasampanne brAhmaNe gavi hastini |
shuni chaiva shvapAke cha paNDitAH samadarshinaH || 18||

ihaiva tairjitaH sargo yeShAM sAmye sthitaM manaH |
nirdoShaM hi samaM brahma tasmAdbrahmaNi te sthitAH || 19||

na prahRRiShyetpriyaM prApya nodvijetprApya chApriyam |
sthirabuddhirasaMmUDho brahmavidbrahmaNi sthitaH || 20||

bAhyasparsheShvasaktAtmA vindatyAtmani yatsukham |
sa brahmayogayuktAtmA sukhamakShayamashnute || 21||

ye hi sa.nsparshajA bhogA duHkhayonaya eva te |
AdyantavantaH kaunteya na teShu ramate budhaH || 22||

shaknotIhaiva yaH soDhuM prAkSharIravimokShaNAt |
kAmakrodhodbhavaM vegaM sa yuktaH sa sukhI naraH || 23||

yo.antaHsukho.antarArAmastathAntarjyotireva yaH |
sa yogI brahmanirvANaM brahmabhUto.adhigachChati || 24||

labhante brahmanirvANamRRiShayaH kShINakalmaShAH |
ChinnadvaidhA yatAtmAnaH sarvabhUtahite ratAH || 25||

kAmakrodhaviyuktAnAM yatInAM yatachetasAm |
abhito brahmanirvANaM vartate viditAtmanAm || 26||

sparshAnkRRitvA bahirbAhyA.nshchakShushchaivAntare bhruvoH |
prANApAnau samau kRRitvA nAsAbhyantarachAriNau || 27||

yatendriyamanobuddhirmunirmokShaparAyaNaH |
vigatechChAbhayakrodho yaH sadA mukta eva saH || 28||

bhoktAraM yaj~natapasAM sarvalokamaheshvaram |
suhRRidaM sarvabhUtAnAM j~nAtvA mAM shAntimRRichChati || 29||

\hrule

\medskip
                  28
\medskip

shrIbhagavAnuvAcha||

anAshritaH karmaphalaM kAryaM karma karoti yaH |
sa saMnyAsI cha yogI cha na niragnirna chAkriyaH || 1||

yaM saMnyAsamiti prAhuryogaM taM viddhi pANDava |
na hyasaMnyastasa~Nkalpo yogI bhavati kashchana || 2||

ArurukShormuneryogaM karma kAraNamuchyate |
yogArUDhasya tasyaiva shamaH kAraNamuchyate || 3||

yadA hi nendriyArtheShu na karmasvanuShajjate |
sarvasa~NkalpasaMnyAsI yogArUDhastadochyate || 4||

uddharedAtmanAtmAnaM nAtmAnamavasAdayet |
Atmaiva hyAtmano bandhurAtmaiva ripurAtmanaH || 5||

bandhurAtmAtmanastasya yenAtmaivAtmanA jitaH |
anAtmanastu shatrutve vartetAtmaiva shatruvat || 6||

jitAtmanaH prashAntasya paramAtmA samAhitaH |
shItoShNasukhaduHkheShu tathA mAnAvamAnayoH || 7||

j~nAnavij~nAnatRRiptAtmA kUTastho vijitendriyaH |
yukta ityuchyate yogI samaloShTAshmakA~nchanaH || 8||

suhRRinmitrAryudAsInamadhyasthadveShyabandhuShu |
sAdhuShvapi cha pApeShu samabuddhirvishiShyate || 9||

yogI yu~njIta satatamAtmAnaM rahasi sthitaH |
ekAkI yatachittAtmA nirAshIraparigrahaH || 10||

shuchau deshe pratiShThApya sthiramAsanamAtmanaH |
nAtyuchChritaM nAtinIchaM chailAjinakushottaram || 11||

tatraikAgraM manaH kRRitvA yatachittendriyakriyaH |
upavishyAsane yu~njyAdyogamAtmavishuddhaye || 12||

samaM kAyashirogrIvaM dhArayannachalaM sthiraH |
samprekShya nAsikAgraM svaM dishashchAnavalokayan || 13||

prashAntAtmA vigatabhIrbrahmachArivrate sthitaH |
manaH sa.nyamya machchitto yukta AsIta matparaH || 14||

yu~njannevaM sadAtmAnaM yogI niyatamAnasaH |
shAntiM nirvANaparamAM matsa.nsthAmadhigachChati || 15||

nAtyashnatastu yogo.asti na chaikAntamanashnataH |
na chAtisvapnashIlasya jAgrato naiva chArjuna || 16||

yuktAhAravihArasya yuktacheShTasya karmasu |
yuktasvapnAvabodhasya yogo bhavati duHkhahA || 17||

yadA viniyataM chittamAtmanyevAvatiShThate |
niHspRRihaH sarvakAmebhyo yukta ityuchyate tadA || 18||

yathA dIpo nivAtastho ne~Ngate sopamA smRRitA |
yogino yatachittasya yu~njato yogamAtmanaH || 19||

yatroparamate chittaM niruddhaM yogasevayA |
yatra chaivAtmanAtmAnaM pashyannAtmani tuShyati || 20||

sukhamAtyantikaM yattadbuddhigrAhyamatIndriyam |
vetti yatra na chaivAyaM sthitashchalati tattvataH || 21||

yaM labdhvA chAparaM lAbhaM manyate nAdhikaM tataH |
yasminsthito na duHkhena guruNApi vichAlyate || 22||

taM vidyAdduHkhasa.nyogaviyogaM yogasa~nj~nitam |
sa nishchayena yoktavyo yogo.anirviNNachetasA || 23||

sa~NkalpaprabhavAnkAmA.nstyaktvA sarvAnasheShataH |
manasaivendriyagrAmaM viniyamya samantataH || 24||

shanaiH shanairuparamedbuddhyA dhRRitigRRihItayA |
Atmasa.nsthaM manaH kRRitvA na ki~nchidapi chintayet || 25||

yato yato nishcharati manashcha~nchalamasthiram |
tatastato niyamyaitadAtmanyeva vashaM nayet || 26||

prashAntamanasaM hyenaM yoginaM sukhamuttamam |
upaiti shAntarajasaM brahmabhUtamakalmaSham || 27||

yu~njannevaM sadAtmAnaM yogI vigatakalmaShaH |
sukhena brahmasa.nsparshamatyantaM sukhamashnute || 28||

sarvabhUtasthamAtmAnaM sarvabhUtAni chAtmani |
IkShate yogayuktAtmA sarvatra samadarshanaH || 29||

yo mAM pashyati sarvatra sarvaM cha mayi pashyati |
tasyAhaM na praNashyAmi sa cha me na praNashyati || 30||

sarvabhUtasthitaM yo mAM bhajatyekatvamAsthitaH |
sarvathA vartamAno.api sa yogI mayi vartate || 31||

Atmaupamyena sarvatra samaM pashyati yo.arjuna |
sukhaM vA yadi vA duHkhaM sa yogI paramo mataH || 32||

arjuna uvAcha||

yo.ayaM yogastvayA proktaH sAmyena madhusUdana |
etasyAhaM na pashyAmi cha~nchalatvAtsthitiM sthirAm || 33||

cha~nchalaM hi manaH kRRiShNa pramAthi balavaddRRiDham |
tasyAhaM nigrahaM manye vAyoriva suduShkaram || 34||

shrIbhagavAnuvAcha||

asa.nshayaM mahAbAho mano durnigrahaM chalam |
abhyAsena tu kaunteya vairAgyeNa cha gRRihyate || 35||

asa.nyatAtmanA yogo duShprApa iti me matiH |
vashyAtmanA tu yatatA shakyo.avAptumupAyataH || 36||

arjuna uvAcha||

ayatiH shraddhayopeto yogAchchalitamAnasaH |
aprApya yogasa.nsiddhiM kAM gatiM kRRiShNa gachChati || 37||

kachchinnobhayavibhraShTashChinnAbhramiva nashyati |
apratiShTho mahAbAho vimUDho brahmaNaH pathi || 38||

etanme sa.nshayaM kRRiShNa ChettumarhasyasheShataH |
tvadanyaH sa.nshayasyAsya ChettA na hyupapadyate || 39||

shrIbhagavAnuvAcha||

pArtha naiveha nAmutra vinAshastasya vidyate |
na hi kalyANakRRitkashchiddurgatiM tAta gachChati || 40||

prApya puNyakRRitA.NllokAnuShitvA shAshvatIH samAH |
shuchInAM shrImatAM gehe yogabhraShTo.abhijAyate || 41||

atha vA yoginAmeva kule bhavati dhImatAm |
etaddhi durlabhataraM loke janma yadIdRRisham || 42||

tatra taM buddhisa.nyogaM labhate paurvadehikam |
yatate cha tato bhUyaH sa.nsiddhau kurunandana || 43||

pUrvAbhyAsena tenaiva hriyate hyavasho.api saH |
jij~nAsurapi yogasya shabdabrahmAtivartate || 44||

prayatnAdyatamAnastu yogI sa.nshuddhakilbiShaH |
anekajanmasa.nsiddhastato yAti parAM gatim || 45||

tapasvibhyo.adhiko yogI j~nAnibhyo.api mato.adhikaH |
karmibhyashchAdhiko yogI tasmAdyogI bhavArjuna || 46||

yoginAmapi sarveShAM madgatenAntarAtmanA |
shraddhAvAnbhajate yo mAM sa me yuktatamo mataH || 47||

\hrule

\medskip
                  29
\medskip

shrIbhagavAnuvAcha||

mayyAsaktamanAH pArtha yogaM yu~njanmadAshrayaH |
asa.nshayaM samagraM mAM yathA j~nAsyasi tachChRRiNu || 1||

j~nAnaM te.ahaM savij~nAnamidaM vakShyAmyasheShataH |
yajj~nAtvA neha bhUyo.anyajj~nAtavyamavashiShyate || 2||

manuShyANAM sahasreShu kashchidyatati siddhaye |
yatatAmapi siddhAnAM kashchinmAM vetti tattvataH || 3||

bhUmirApo.analo vAyuH khaM mano buddhireva cha |
aha~NkAra itIyaM me bhinnA prakRRitiraShTadhA || 4||

apareyamitastvanyAM prakRRitiM viddhi me parAm |
jIvabhUtAM mahAbAho yayedaM dhAryate jagat || 5||

etadyonIni bhUtAni sarvANItyupadhAraya |
ahaM kRRitsnasya jagataH prabhavaH pralayastathA || 6||

mattaH parataraM nAnyatki~nchidasti dhana~njaya |
mayi sarvamidaM protaM sUtre maNigaNA iva || 7||

raso.ahamapsu kaunteya prabhAsmi shashisUryayoH |
praNavaH sarvavedeShu shabdaH khe pauruShaM nRRiShu || 8||

puNyo gandhaH pRRithivyAM cha tejashchAsmi vibhAvasau |
jIvanaM sarvabhUteShu tapashchAsmi tapasviShu || 9||

bIjaM mAM sarvabhUtAnAM viddhi pArtha sanAtanam |
buddhirbuddhimatAmasmi tejastejasvinAmaham || 10||

balaM balavatAM chAhaM kAmarAgavivarjitam |
dharmAviruddho bhUteShu kAmo.asmi bharatarShabha || 11||

ye chaiva sAttvikA bhAvA rAjasAstAmasAshcha ye |
matta eveti tAnviddhi na tvahaM teShu te mayi || 12||

tribhirguNamayairbhAvairebhiH sarvamidaM jagat |
mohitaM nAbhijAnAti mAmebhyaH paramavyayam || 13||

daivI hyeShA guNamayI mama mAyA duratyayA |
mAmeva ye prapadyante mAyAmetAM taranti te || 14||

na mAM duShkRRitino mUDhAH prapadyante narAdhamAH |
mAyayApahRRitaj~nAnA AsuraM bhAvamAshritAH || 15||

chaturvidhA bhajante mAM janAH sukRRitino.arjuna |
Arto jij~nAsurarthArthI j~nAnI cha bharatarShabha || 16||

teShAM j~nAnI nityayukta ekabhaktirvishiShyate |
priyo hi j~nAnino.atyarthamahaM sa cha mama priyaH || 17||

udArAH sarva evaite j~nAnI tvAtmaiva me matam |
AsthitaH sa hi yuktAtmA mAmevAnuttamAM gatim || 18||

bahUnAM janmanAmante j~nAnavAnmAM prapadyate |
vAsudevaH sarvamiti sa mahAtmA sudurlabhaH || 19||

kAmaistaistairhRRitaj~nAnAH prapadyante.anyadevatAH |
taM taM niyamamAsthAya prakRRityA niyatAH svayA || 20||

yo yo yAM yAM tanuM bhaktaH shraddhayArchitumichChati |
tasya tasyAchalAM shraddhAM tAmeva vidadhAmyaham || 21||

sa tayA shraddhayA yuktastasyA rAdhanamIhate |
labhate cha tataH kAmAnmayaiva vihitAnhi tAn || 22||

antavattu phalaM teShAM tadbhavatyalpamedhasAm |
devAndevayajo yAnti madbhaktA yAnti mAmapi || 23||

avyaktaM vyaktimApannaM manyante mAmabuddhayaH |
paraM bhAvamajAnanto mamAvyayamanuttamam || 24||

nAhaM prakAshaH sarvasya yogamAyAsamAvRRitaH |
mUDho.ayaM nAbhijAnAti loko mAmajamavyayam || 25||

vedAhaM samatItAni vartamAnAni chArjuna |
bhaviShyANi cha bhUtAni mAM tu veda na kashchana || 26||

ichChAdveShasamutthena dva.ndvamohena bhArata |
sarvabhUtAni saMmohaM sarge yAnti parantapa || 27||

yeShAM tvantagataM pApaM janAnAM puNyakarmaNAm |
te dva.ndvamohanirmuktA bhajante mAM dRRiDhavratAH || 28||

jarAmaraNamokShAya mAmAshritya yatanti ye |
te brahma tadviduH kRRitsnamadhyAtmaM karma chAkhilam || 29||

sAdhibhUtAdhidaivaM mAM sAdhiyaj~naM cha ye viduH |
prayANakAle.api cha mAM te viduryuktachetasaH || 30||

\hrule

\medskip
                  30
\medskip

arjuna uvAcha||

kiM tadbrahma kimadhyAtmaM kiM karma puruShottama |
adhibhUtaM cha kiM proktamadhidaivaM kimuchyate || 1||

adhiyaj~naH kathaM ko.atra dehe.asminmadhusUdana |
prayANakAle cha kathaM j~neyo.asi niyatAtmabhiH || 2||

shrIbhagavAnuvAcha||

akSharaM brahma paramaM svabhAvo.adhyAtmamuchyate |
bhUtabhAvodbhavakaro visargaH karmasa~nj~nitaH || 3||

adhibhUtaM kSharo bhAvaH puruShashchAdhidaivatam |
adhiyaj~no.ahamevAtra dehe dehabhRRitAM vara || 4||

antakAle cha mAmeva smaranmuktvA kalevaram |
yaH prayAti sa madbhAvaM yAti nAstyatra sa.nshayaH || 5||

yaM yaM vApi smaranbhAvaM tyajatyante kalevaram |
taM tamevaiti kaunteya sadA tadbhAvabhAvitaH || 6||

tasmAtsarveShu kAleShu mAmanusmara yudhya cha |
mayyarpitamanobuddhirmAmevaiShyasyasa.nshayaH || 7||

abhyAsayogayuktena chetasA nAnyagAminA |
paramaM puruShaM divyaM yAti pArthAnuchintayan || 8||

kaviM purANamanushAsitAra maNoraNIyA.nsamanusmaredyaH |
sarvasya dhAtAramachintyarUpa mAdityavarNaM tamasaH parastAt || 9||

prayANakAle manasAchalena  bhaktyA yukto yogabalena chaiva |
bhruvormadhye prANamAveshya samya ksa taM paraM puruShamupaiti divyam || 10||

yadakSharaM vedavido vadanti  vishanti yadyatayo vItarAgAH |
yadichChanto brahmacharyaM charanti  tatte padaM sa~NgraheNa pravakShye || 11||

sarvadvArANi sa.nyamya mano hRRidi nirudhya cha |
mUrdhnyAdhAyAtmanaH prANamAsthito yogadhAraNAm || 12||

omityekAkSharaM brahma vyAharanmAmanusmaran |
yaH prayAti tyajandehaM sa yAti paramAM gatim || 13||

ananyachetAH satataM yo mAM smarati nityashaH |
tasyAhaM sulabhaH pArtha nityayuktasya yoginaH || 14||

mAmupetya punarjanma duHkhAlayamashAshvatam |
nApnuvanti mahAtmAnaH sa.nsiddhiM paramAM gatAH || 15||

A brahmabhuvanAllokAH punarAvartino.arjuna |
mAmupetya tu kaunteya punarjanma na vidyate || 16||

sahasrayugaparyantamaharyadbrahmaNo viduH |
rAtriM yugasahasrAntAM te.ahorAtravido janAH || 17||

avyaktAdvyaktayaH sarvAH prabhavantyaharAgame |
rAtryAgame pralIyante tatraivAvyaktasa~nj~nake || 18||

bhUtagrAmaH sa evAyaM bhUtvA bhUtvA pralIyate |
rAtryAgame.avashaH pArtha prabhavatyaharAgame || 19||

parastasmAttu bhAvo.anyo.avyakto.avyaktAtsanAtanaH |
yaH sa sarveShu bhUteShu nashyatsu na vinashyati || 20||

avyakto.akShara ityuktastamAhuH paramAM gatim |
yaM prApya na nivartante taddhAma paramaM mama || 21||

puruShaH sa paraH pArtha bhaktyA labhyastvananyayA |
yasyAntaHsthAni bhUtAni yena sarvamidaM tatam || 22||

yatra kAle tvanAvRRittimAvRRittiM chaiva yoginaH |
prayAtA yAnti taM kAlaM vakShyAmi bharatarShabha || 23||

agnirjyotirahaH shuklaH ShaNmAsA uttarAyaNam |
tatra prayAtA gachChanti brahma brahmavido janAH || 24||

dhUmo rAtristathA kRRiShNaH ShaNmAsA dakShiNAyanam |
tatra chAndramasaM jyotiryogI prApya nivartate || 25||

shuklakRRiShNe gatI hyete jagataH shAshvate mate |
ekayA yAtyanAvRRittimanyayAvartate punaH || 26||

naite sRRitI pArtha jAnanyogI muhyati kashchana |
tasmAtsarveShu kAleShu yogayukto bhavArjuna || 27||

vedeShu yaj~neShu tapaHsu chaiva  dAneShu yatpuNyaphalaM pradiShTam |
atyeti tatsarvamidaM viditvA  yogI paraM sthAnamupaiti chAdyam || 28||

\hrule

\medskip
                  31
\medskip

shrIbhagavAnuvAcha||

idaM tu te guhyatamaM pravakShyAmyanasUyave |
j~nAnaM vij~nAnasahitaM yajj~nAtvA mokShyase.ashubhAt || 1||

rAjavidyA rAjaguhyaM pavitramidamuttamam |
pratyakShAvagamaM dharmyaM susukhaM kartumavyayam || 2||

ashraddadhAnAH puruShA dharmasyAsya parantapa |
aprApya mAM nivartante mRRityusa.nsAravartmani || 3||

mayA tatamidaM sarvaM jagadavyaktamUrtinA |
matsthAni sarvabhUtAni na chAhaM teShvavasthitaH || 4||

na cha matsthAni bhUtAni pashya me yogamaishvaram |
bhUtabhRRinna cha bhUtastho mamAtmA bhUtabhAvanaH || 5||

yathAkAshasthito nityaM vAyuH sarvatrago mahAn |
tathA sarvANi bhUtAni matsthAnItyupadhAraya || 6||

sarvabhUtAni kaunteya prakRRitiM yAnti mAmikAm |
kalpakShaye punastAni kalpAdau visRRijAmyaham || 7||

prakRRitiM svAmavaShTabhya visRRijAmi punaH punaH |
bhUtagrAmamimaM kRRitsnamavashaM prakRRitervashAt || 8||

na cha mAM tAni karmANi nibadhnanti dhana~njaya |
udAsInavadAsInamasaktaM teShu karmasu || 9||

mayAdhyakSheNa prakRRitiH sUyate sacharAcharam |
hetunAnena kaunteya jagadviparivartate || 10||

avajAnanti mAM mUDhA mAnuShIM tanumAshritam |
paraM bhAvamajAnanto mama bhUtamaheshvaram || 11||

moghAshA moghakarmANo moghaj~nAnA vichetasaH |
rAkShasImAsurIM chaiva prakRRitiM mohinIM shritAH || 12||

mahAtmAnastu mAM pArtha daivIM prakRRitimAshritAH |
bhajantyananyamanaso j~nAtvA bhUtAdimavyayam || 13||

satataM kIrtayanto mAM yatantashcha dRRiDhavratAH |
namasyantashcha mAM bhaktyA nityayuktA upAsate || 14||

j~nAnayaj~nena chApyanye yajanto mAmupAsate |
ekatvena pRRithaktvena bahudhA vishvatomukham || 15||

ahaM kraturahaM yaj~naH svadhAhamahamauShadham |
mantro.ahamahamevAjyamahamagnirahaM hutam || 16||

pitAhamasya jagato mAtA dhAtA pitAmahaH |
vedyaM pavitramo~NkAra RRiksAma yajureva cha || 17||

gatirbhartA prabhuH sAkShI nivAsaH sharaNaM suhRRit |
prabhavaH pralayaH sthAnaM nidhAnaM bIjamavyayam || 18||

tapAmyahamahaM varShaM nigRRihNAmyutsRRijAmi cha |
amRRitaM chaiva mRRityushcha sadasachchAhamarjuna || 19||

traividyA mAM somapAH pUtapApA  yaj~nairiShTvA svargatiM prArthayante |
te puNyamAsAdya surendraloka mashnanti divyAndivi devabhogAn || 20||

te taM bhuktvA svargalokaM vishAlaM  kShINe puNye martyalokaM vishanti |
evaM trayIdharmamanuprapannA  gatAgataM kAmakAmA labhante || 21||

ananyAshchintayanto mAM ye janAH paryupAsate |
teShAM nityAbhiyuktAnAM yogakShemaM vahAmyaham || 22||

ye.apyanyadevatA bhaktA yajante shraddhayAnvitAH |
te.api mAmeva kaunteya yajantyavidhipUrvakam || 23||

ahaM hi sarvayaj~nAnAM bhoktA cha prabhureva cha |
na tu mAmabhijAnanti tattvenAtashchyavanti te || 24||

yAnti devavratA devAnpitR^InyAnti pitRRivratAH |
bhUtAni yAnti bhUtejyA yAnti madyAjino.api mAm || 25||

patraM puShpaM phalaM toyaM yo me bhaktyA prayachChati |
tadahaM bhaktyupahRRitamashnAmi prayatAtmanaH || 26||

yatkaroShi yadashnAsi yajjuhoShi dadAsi yat |
yattapasyasi kaunteya tatkuruShva madarpaNam || 27||

shubhAshubhaphalairevaM mokShyase karmabandhanaiH |
saMnyAsayogayuktAtmA vimukto mAmupaiShyasi || 28||

samo.ahaM sarvabhUteShu na me dveShyo.asti na priyaH |
ye bhajanti tu mAM bhaktyA mayi te teShu chApyaham || 29||

api chetsudurAchAro bhajate mAmananyabhAk |
sAdhureva sa mantavyaH samyagvyavasito hi saH || 30||

kShipraM bhavati dharmAtmA shashvachChAntiM nigachChati |
kaunteya pratijAnIhi na me bhaktaH praNashyati || 31||

mAM hi pArtha vyapAshritya ye.api syuH pApayonayaH |
striyo vaishyAstathA shUdrAste.api yAnti parAM gatim || 32||

kiM punarbrAhmaNAH puNyA bhaktA rAjarShayastathA |
anityamasukhaM lokamimaM prApya bhajasva mAm || 33||

manmanA bhava madbhakto madyAjI mAM namaskuru |
mAmevaiShyasi yuktvaivamAtmAnaM matparAyaNaH || 34||

\hrule

\medskip
                  32
\medskip

shrIbhagavAnuvAcha||

bhUya eva mahAbAho shRRiNu me paramaM vachaH |
yatte.ahaM prIyamANAya vakShyAmi hitakAmyayA || 1||

na me viduH suragaNAH prabhavaM na maharShayaH |
ahamAdirhi devAnAM maharShINAM cha sarvashaH || 2||

yo mAmajamanAdiM cha vetti lokamaheshvaram |
asaMmUDhaH sa martyeShu sarvapApaiH pramuchyate || 3||

buddhirj~nAnamasaMmohaH kShamA satyaM damaH shamaH |
sukhaM duHkhaM bhavo.abhAvo bhayaM chAbhayameva cha || 4||

ahi.nsA samatA tuShTistapo dAnaM yasho.ayashaH |
bhavanti bhAvA bhUtAnAM matta eva pRRithagvidhAH || 5||

maharShayaH sapta pUrve chatvAro manavastathA |
madbhAvA mAnasA jAtA yeShAM loka imAH prajAH || 6||

etAM vibhUtiM yogaM cha mama yo vetti tattvataH |
so.avikampena yogena yujyate nAtra sa.nshayaH || 7||

ahaM sarvasya prabhavo mattaH sarvaM pravartate |
iti matvA bhajante mAM budhA bhAvasamanvitAH || 8||

machchittA madgataprANA bodhayantaH parasparam |
kathayantashcha mAM nityaM tuShyanti cha ramanti cha || 9||

teShAM satatayuktAnAM bhajatAM prItipUrvakam |
dadAmi buddhiyogaM taM yena mAmupayAnti te || 10||

teShAmevAnukampArthamahamaj~nAnajaM tamaH |
nAshayAmyAtmabhAvastho j~nAnadIpena bhAsvatA || 11||

arjuna uvAcha||

paraM brahma paraM dhAma pavitraM paramaM bhavAn |
puruShaM shAshvataM divyamAdidevamajaM vibhum || 12||

AhustvAmRRiShayaH sarve devarShirnAradastathA |
asito devalo vyAsaH svayaM chaiva bravIShi me || 13||

sarvametadRRitaM manye yanmAM vadasi keshava |
na hi te bhagavanvyaktiM vidurdevA na dAnavAH || 14||

svayamevAtmanAtmAnaM vettha tvaM puruShottama |
bhUtabhAvana bhUtesha devadeva jagatpate || 15||

vaktumarhasyasheSheNa divyA hyAtmavibhUtayaH |
yAbhirvibhUtibhirlokAnimA.nstvaM vyApya tiShThasi || 16||

kathaM vidyAmahaM yogi.nstvAM sadA parichintayan |
keShu keShu cha bhAveShu chintyo.asi bhagavanmayA || 17||

vistareNAtmano yogaM vibhUtiM cha janArdana |
bhUyaH kathaya tRRiptirhi shRRiNvato nAsti me.amRRitam || 18||

shrIbhagavAnuvAcha||

hanta te kathayiShyAmi divyA hyAtmavibhUtayaH |
prAdhAnyataH kurushreShTha nAstyanto vistarasya me || 19||

ahamAtmA guDAkesha sarvabhUtAshayasthitaH |
ahamAdishcha madhyaM cha bhUtAnAmanta eva cha || 20||

AdityAnAmahaM viShNurjyotiShAM ravira.nshumAn |
marIchirmarutAmasmi nakShatrANAmahaM shashI || 21||

vedAnAM sAmavedo.asmi devAnAmasmi vAsavaH |
indriyANAM manashchAsmi bhUtAnAmasmi chetanA || 22||

rudrANAM sha~NkarashchAsmi vittesho yakSharakShasAm |
vasUnAM pAvakashchAsmi meruH shikhariNAmaham || 23||

purodhasAM cha mukhyaM mAM viddhi pArtha bRRihaspatim |
senAnInAmahaM skandaH sarasAmasmi sAgaraH || 24||

maharShINAM bhRRigurahaM girAmasmyekamakSharam |
yaj~nAnAM japayaj~no.asmi sthAvarANAM himAlayaH || 25||

ashvatthaH sarvavRRikShANAM devarShINAM cha nAradaH |
gandharvANAM chitrarathaH siddhAnAM kapilo muniH || 26||

uchchaiHshravasamashvAnAM viddhi mAmamRRitodbhavam |
airAvataM gajendrANAM narANAM cha narAdhipam || 27||

AyudhAnAmahaM vajraM dhenUnAmasmi kAmadhuk |
prajanashchAsmi kandarpaH sarpANAmasmi vAsukiH || 28||

anantashchAsmi nAgAnAM varuNo yAdasAmaham |
pitR^INAmaryamA chAsmi yamaH sa.nyamatAmaham || 29||

prahlAdashchAsmi daityAnAM kAlaH kalayatAmaham |
mRRigANAM cha mRRigendro.ahaM vainateyashcha pakShiNAm || 30||

pavanaH pavatAmasmi rAmaH shastrabhRRitAmaham |
jhaShANAM makarashchAsmi srotasAmasmi jAhnavI || 31||

sargANAmAdirantashcha madhyaM chaivAhamarjuna |
adhyAtmavidyA vidyAnAM vAdaH pravadatAmaham || 32||

akSharANAmakAro.asmi dva.ndvaH sAmAsikasya cha |
ahamevAkShayaH kAlo dhAtAhaM vishvatomukhaH || 33||

mRRityuH sarvaharashchAhamudbhavashcha bhaviShyatAm |
kIrtiH shrIrvAkcha nArINAM smRRitirmedhA dhRRitiH kShamA || 34||

bRRihatsAma tathA sAmnAM gAyatrI ChandasAmaham |
mAsAnAM mArgashIrSho.ahamRRitUnAM kusumAkaraH || 35||

dyUtaM ChalayatAmasmi tejastejasvinAmaham |
jayo.asmi vyavasAyo.asmi sattvaM sattvavatAmaham || 36||

vRRiShNInAM vAsudevo.asmi pANDavAnAM dhana~njayaH |
munInAmapyahaM vyAsaH kavInAmushanA kaviH || 37||

daNDo damayatAmasmi nItirasmi jigIShatAm |
maunaM chaivAsmi guhyAnAM j~nAnaM j~nAnavatAmaham || 38||

yachchApi sarvabhUtAnAM bIjaM tadahamarjuna |
na tadasti vinA yatsyAnmayA bhUtaM charAcharam || 39||

nAnto.asti mama divyAnAM vibhUtInAM parantapa |
eSha tUddeshataH prokto vibhUtervistaro mayA || 40||

yadyadvibhUtimatsattvaM shrImadUrjitameva vA |
tattadevAvagachCha tvaM mama tejo.nshasambhavam || 41||

atha vA bahunaitena kiM j~nAtena tavArjuna |
viShTabhyAhamidaM kRRitsnamekA.nshena sthito jagat || 42||

\hrule

\medskip
                  33
\medskip

arjuna uvAcha||

madanugrahAya paramaM guhyamadhyAtmasa~nj~nitam |
yattvayoktaM vachastena moho.ayaM vigato mama || 1||

bhavApyayau hi bhUtAnAM shrutau vistarasho mayA |
tvattaH kamalapatrAkSha mAhAtmyamapi chAvyayam || 2||

evametadyathAttha tvamAtmAnaM parameshvara |
draShTumichChAmi te rUpamaishvaraM puruShottama || 3||

manyase yadi tachChakyaM mayA draShTumiti prabho |
yogeshvara tato me tvaM darshayAtmAnamavyayam || 4||

shrIbhagavAnuvAcha||

pashya me pArtha rUpANi shatasho.atha sahasrashaH |
nAnAvidhAni divyAni nAnAvarNAkRRitIni cha || 5||

pashyAdityAnvasUnrudrAnashvinau marutastathA |
bahUnyadRRiShTapUrvANi pashyAshcharyANi bhArata || 6||

ihaikasthaM jagatkRRitsnaM pashyAdya sacharAcharam |
mama dehe guDAkesha yachchAnyaddraShTumichChasi || 7||

na tu mAM shakyase draShTumanenaiva svachakShuShA |
divyaM dadAmi te chakShuH pashya me yogamaishvaram || 8||

sa~njaya uvAcha||

evamuktvA tato rAjanmahAyogeshvaro hariH |
darshayAmAsa pArthAya paramaM rUpamaishvaram || 9||

anekavaktranayanamanekAdbhutadarshanam |
anekadivyAbharaNaM divyAnekodyatAyudham || 10||

divyamAlyAmbaradharaM divyagandhAnulepanam |
sarvAshcharyamayaM devamanantaM vishvatomukham || 11||

divi sUryasahasrasya bhavedyugapadutthitA |
yadi bhAH sadRRishI sA syAdbhAsastasya mahAtmanaH || 12||

tatraikasthaM jagatkRRitsnaM pravibhaktamanekadhA |
apashyaddevadevasya sharIre pANDavastadA || 13||

tataH sa vismayAviShTo hRRiShTaromA dhana~njayaH |
praNamya shirasA devaM kRRitA~njalirabhAShata || 14||

arjuna uvAcha||

pashyAmi devA.nstava deva dehe  sarvA.nstathA bhUtavisheShasa~NghAn |
brahmANamIshaM kamalAsanastha mRRiShI.nshcha sarvAnuragA.nshcha divyAn || 15||

anekabAhUdaravaktranetraM  pashyAmi tvA sarvato.anantarUpam |
nAntaM na madhyaM na punastavAdiM  pashyAmi vishveshvara vishvarUpa || 16||

kirITinaM gadinaM chakriNaM cha  tejorAshiM sarvato dIptimantam |
pashyAmi tvAM durnirIkShyaM samantA ddIptAnalArkadyutimaprameyam || 17||

tvamakSharaM paramaM veditavyaM  tvamasya vishvasya paraM nidhAnam |
tvamavyayaH shAshvatadharmagoptA  sanAtanastvaM puruSho mato me || 18||

anAdimadhyAntamanantavIrya manantabAhuM shashisUryanetram |
pashyAmi tvAM dIptahutAshavaktraM  svatejasA vishvamidaM tapantam || 19||

dyAvApRRithivyoridamantaraM hi  vyAptaM tvayaikena dishashcha sarvAH |
dRRiShTvAdbhutaM rUpamidaM tavograM  lokatrayaM pravyathitaM mahAtman || 20||

amI hi tvA surasa~NghA vishanti  kechidbhItAH prA~njalayo gRRiNanti |
svastItyuktvA maharShisiddhasa~NghAH  stuvanti tvAM stutibhiH puShkalAbhiH || 21||

rudrAdityA vasavo ye cha sAdhyA  vishve.ashvinau marutashchoShmapAshcha |
gandharvayakShAsurasiddhasa~NghA  vIkShante tvA vismitAshchaiva sarve || 22||

rUpaM mahatte bahuvaktranetraM  mahAbAho bahubAhUrupAdam |
bahUdaraM bahudaMShTrAkarAlaM  dRRiShTvA lokAH pravyathitAstathAham || 23||

nabhaHspRRishaM dIptamanekavarNaM  vyAttAnanaM dIptavishAlanetram |
dRRiShTvA hi tvAM pravyathitAntarAtmA  dhRRitiM na vindAmi shamaM cha viShNo || 24||

daMShTrAkarAlAni cha te mukhAni  dRRiShTvaiva kAlAnalasaMnibhAni |
disho na jAne na labhe cha sharma  prasIda devesha jagannivAsa || 25||

amI cha tvAM dhRRitarAShTrasya putrAH  sarve sahaivAvanipAlasa~NghaiH |
bhIShmo droNaH sUtaputrastathAsau  sahAsmadIyairapi yodhamukhyaiH || 26||

vaktrANi te tvaramANA vishanti  daMShTrAkarAlAni bhayAnakAni |
kechidvilagnA dashanAntareShu  sa.ndRRishyante chUrNitairuttamA~NgaiH || 27||

yathA nadInAM bahavo.ambuvegAH  samudramevAbhimukhA dravanti |
tathA tavAmI naralokavIrA  vishanti vaktrANyabhivijvalanti || 28||

yathA pradIptaM jvalanaM pata~NgA  vishanti nAshAya samRRiddhavegAH |
tathaiva nAshAya vishanti lokA stavApi vaktrANi samRRiddhavegAH || 29||

lelihyase grasamAnaH samantA llokAnsamagrAnvadanairjvaladbhiH |
tejobhirApUrya jagatsamagraM  bhAsastavogrAH pratapanti viShNo || 30||

AkhyAhi me ko bhavAnugrarUpo  namo.astu te devavara prasIda |
vij~nAtumichChAmi bhavantamAdyaM  na hi prajAnAmi tava pravRRittim || 31||

shrIbhagavAnuvAcha||

kAlo.asmi lokakShayakRRitpravRRiddho  lokAnsamAhartumiha pravRRittaH |
RRite.api tvA na bhaviShyanti sarve  ye.avasthitAH pratyanIkeShu yodhAH || 32||

tasmAttvamuttiShTha yasho labhasva  jitvA shatrUnbhu~NkShva rAjyaM samRRiddham |
mayaivaite nihatAH pUrvameva  nimittamAtraM bhava savyasAchin || 33||

droNaM cha bhIShmaM cha jayadrathaM cha  karNaM tathAnyAnapi yodhavIrAn |
mayA hatA.nstvaM jahi mA vyathiShThA  yudhyasva jetAsi raNe sapatnAn || 34||

sa~njaya uvAcha||

etachChrutvA vachanaM keshavasya  kRRitA~njalirvepamAnaH kirITI |
namaskRRitvA bhUya evAha kRRiShNaM  sagadgadaM bhItabhItaH praNamya || 35||

arjuna uvAcha||

sthAne hRRiShIkesha tava prakIrtyA  jagatprahRRiShyatyanurajyate cha |
rakShA.nsi bhItAni disho dravanti  sarve namasyanti cha siddhasa~NghAH || 36||

kasmAchcha te na nameranmahAtma ngarIyase brahmaNo.apyAdikartre |
ananta devesha jagannivAsa  tvamakSharaM sadasattatparaM yat || 37||

tvamAdidevaH puruShaH purANa stvamasya vishvasya paraM nidhAnam |
vettAsi vedyaM cha paraM cha dhAma  tvayA tataM vishvamanantarUpa || 38||

vAyuryamo.agnirvaruNaH shashA~NkaH  prajApatistvaM prapitAmahashcha |
namo namaste.astu sahasrakRRitvaH  punashcha bhUyo.api namo namaste || 39||

namaH purastAdatha pRRiShThataste  namo.astu te sarvata eva sarva |
anantavIryAmitavikramastvaM  sarvaM samApnoShi tato.asi sarvaH || 40||

sakheti matvA prasabhaM yaduktaM  he kRRiShNa he yAdava he sakheti |
ajAnatA mahimAnaM tavedaM  mayA pramAdAtpraNayena vApi || 41||

yachchAvahAsArthamasatkRRito.asi  vihArashayyAsanabhojaneShu |
eko.atha vApyachyuta tatsamakShaM  tatkShAmaye tvAmahamaprameyam || 42||

pitAsi lokasya charAcharasya  tvamasya pUjyashcha gururgarIyAn |
na tvatsamo.astyabhyadhikaH kuto.anyo  lokatraye.apyapratimaprabhAva || 43||

tasmAtpraNamya praNidhAya kAyaM  prasAdaye tvAmahamIshamIDyam |
piteva putrasya sakheva sakhyuH  priyaH priyAyArhasi deva soDhum || 44||

adRRiShTapUrvaM hRRiShito.asmi dRRiShTvA  bhayena cha pravyathitaM mano me |
tadeva me darshaya deva rUpaM  prasIda devesha jagannivAsa || 45||

kirITinaM gadinaM chakrahasta michChAmi tvAM draShTumahaM tathaiva |
tenaiva rUpeNa chaturbhujena  sahasrabAho bhava vishvamUrte || 46||

shrIbhagavAnuvAcha||

mayA prasannena tavArjunedaM  rUpaM paraM darshitamAtmayogAt |
tejomayaM vishvamanantamAdyaM  yanme tvadanyena na dRRiShTapUrvam || 47||

na vedayaj~nAdhyayanairna dAnai rna cha kriyAbhirna tapobhirugraiH |
eva.nrUpaH shakya ahaM nRRiloke  draShTuM tvadanyena kurupravIra || 48||

mA te vyathA mA cha vimUDhabhAvo  dRRiShTvA rUpaM ghoramIdRRi~Nmamedam |
vyapetabhIH prItamanAH punastvaM  tadeva me rUpamidaM prapashya || 49||

sa~njaya uvAcha||

ityarjunaM vAsudevastathoktvA  svakaM rUpaM darshayAmAsa bhUyaH |
AshvAsayAmAsa cha bhItamenaM  bhUtvA punaH saumyavapurmahAtmA || 50||

arjuna uvAcha||

dRRiShTvedaM mAnuShaM rUpaM tava saumyaM janArdana |
idAnImasmi sa.nvRRittaH sachetAH prakRRitiM gataH || 51||

shrIbhagavAnuvAcha||

sudurdarshamidaM rUpaM dRRiShTavAnasi yanmama |
devA apyasya rUpasya nityaM darshanakA~NkShiNaH || 52||

nAhaM vedairna tapasA na dAnena na chejyayA |
shakya eva.nvidho draShTuM dRRiShTavAnasi mAM yathA || 53||

bhaktyA tvananyayA shakya ahameva.nvidho.arjuna |
j~nAtuM draShTuM cha tattvena praveShTuM cha parantapa || 54||

matkarmakRRinmatparamo madbhaktaH sa~NgavarjitaH |
nirvairaH sarvabhUteShu yaH sa mAmeti pANDava || 55||

\hrule

\medskip
                  34
\medskip

arjuna uvAcha||

evaM satatayuktA ye bhaktAstvAM paryupAsate |
ye chApyakSharamavyaktaM teShAM ke yogavittamAH || 1||

shrIbhagavAnuvAcha||

mayyAveshya mano ye mAM nityayuktA upAsate |
shraddhayA parayopetAste me yuktatamA matAH || 2||

ye tvakSharamanirdeshyamavyaktaM paryupAsate |
sarvatragamachintyaM cha kUTasthamachalaM dhruvam || 3||

saMniyamyendriyagrAmaM sarvatra samabuddhayaH |
te prApnuvanti mAmeva sarvabhUtahite ratAH || 4||

klesho.adhikatarasteShAmavyaktAsaktachetasAm |
avyaktA hi gatirduHkhaM dehavadbhiravApyate || 5||

ye tu sarvANi karmANi mayi saMnyasya matparAH |
ananyenaiva yogena mAM dhyAyanta upAsate || 6||

teShAmahaM samuddhartA mRRityusa.nsArasAgarAt |
bhavAmi nachirAtpArtha mayyAveshitachetasAm || 7||

mayyeva mana Adhatsva mayi buddhiM niveshaya |
nivasiShyasi mayyeva ata UrdhvaM na sa.nshayaH || 8||

atha chittaM samAdhAtuM na shaknoShi mayi sthiram |
abhyAsayogena tato mAmichChAptuM dhana~njaya || 9||

abhyAse.apyasamartho.asi matkarmaparamo bhava |
madarthamapi karmANi kurvansiddhimavApsyasi || 10||

athaitadapyashakto.asi kartuM madyogamAshritaH |
sarvakarmaphalatyAgaM tataH kuru yatAtmavAn || 11||

shreyo hi j~nAnamabhyAsAjj~nAnAddhyAnaM vishiShyate |
dhyAnAtkarmaphalatyAgastyAgAchChAntiranantaram || 12||

adveShTA sarvabhUtAnAM maitraH karuNa eva cha |
nirmamo niraha~NkAraH samaduHkhasukhaH kShamI || 13||

santuShTaH satataM yogI yatAtmA dRRiDhanishchayaH |
mayyarpitamanobuddhiryo madbhaktaH sa me priyaH || 14||

yasmAnnodvijate loko lokAnnodvijate cha yaH |
harShAmarShabhayodvegairmukto yaH sa cha me priyaH || 15||

anapekShaH shuchirdakSha udAsIno gatavyathaH |
sarvArambhaparityAgI yo madbhaktaH sa me priyaH || 16||

yo na hRRiShyati na dveShTi na shochati na kA~NkShati |
shubhAshubhaparityAgI bhaktimAnyaH sa me priyaH || 17||

samaH shatrau cha mitre cha tathA mAnAvamAnayoH |
shItoShNasukhaduHkheShu samaH sa~NgavivarjitaH || 18||

tulyanindAstutirmaunI santuShTo yena kenachit |
aniketaH sthiramatirbhaktimAnme priyo naraH || 19||

ye tu dharmyAmRRitamidaM yathoktaM paryupAsate |
shraddadhAnA matparamA bhaktAste.atIva me priyAH || 20||

\hrule

\medskip
                  35
\medskip

shrIbhagavAnuvAcha||

idaM sharIraM kaunteya kShetramityabhidhIyate |
etadyo vetti taM prAhuH kShetraj~na iti tadvidaH || 1||

kShetraj~naM chApi mAM viddhi sarvakShetreShu bhArata |
kShetrakShetraj~nayorj~nAnaM yattajj~nAnaM mataM mama || 2||

tatkShetraM yachcha yAdRRikcha yadvikAri yatashcha yat |
sa cha yo yatprabhAvashcha tatsamAsena me shRRiNu || 3||

RRiShibhirbahudhA gItaM ChandobhirvividhaiH pRRithak |
brahmasUtrapadaishchaiva hetumadbhirvinishchitaiH || 4||

mahAbhUtAnyaha~NkAro buddhiravyaktameva cha |
indriyANi dashaikaM cha pa~ncha chendriyagocharAH || 5||

ichChA dveShaH sukhaM duHkhaM sa~NghAtashchetanA dhRRitiH |
etatkShetraM samAsena savikAramudAhRRitam || 6||

amAnitvamadambhitvamahi.nsA kShAntirArjavam |
AchAryopAsanaM shauchaM sthairyamAtmavinigrahaH || 7||

indriyArtheShu vairAgyamanaha~NkAra eva cha |
janmamRRityujarAvyAdhiduHkhadoShAnudarshanam || 8||

asaktiranabhiShva~NgaH putradAragRRihAdiShu |
nityaM cha samachittatvamiShTAniShTopapattiShu || 9||

mayi chAnanyayogena bhaktiravyabhichAriNI |
viviktadeshasevitvamaratirjanasa.nsadi || 10||

adhyAtmaj~nAnanityatvaM tattvaj~nAnArthadarshanam |
etajj~nAnamiti proktamaj~nAnaM yadato.anyathA || 11||

j~neyaM yattatpravakShyAmi yajj~nAtvAmRRitamashnute |
anAdimatparaM brahma na sattannAsaduchyate || 12||

sarvataHpANipAdaM tatsarvatokShishiromukham |
sarvataHshrutimalloke sarvamAvRRitya tiShThati || 13||

sarvendriyaguNAbhAsaM sarvendriyavivarjitam |
asaktaM sarvabhRRichchaiva nirguNaM guNabhoktRRi cha || 14||

bahirantashcha bhUtAnAmacharaM charameva cha |
sUkShmatvAttadavij~neyaM dUrasthaM chAntike cha tat || 15||

avibhaktaM cha bhUteShu vibhaktamiva cha sthitam |
bhUtabhartRRi cha tajj~neyaM grasiShNu prabhaviShNu cha || 16||

jyotiShAmapi tajjyotistamasaH paramuchyate |
j~nAnaM j~neyaM j~nAnagamyaM hRRidi sarvasya viShThitam || 17||

iti kShetraM tathA j~nAnaM j~neyaM choktaM samAsataH |
madbhakta etadvij~nAya madbhAvAyopapadyate || 18||

prakRRitiM puruShaM chaiva viddhyanAdI ubhAvapi |
vikArA.nshcha guNA.nshchaiva viddhi prakRRitisambhavAn || 19||

kAryakAraNakartRRitve hetuH prakRRitiruchyate |
puruShaH sukhaduHkhAnAM bhoktRRitve heturuchyate || 20||

puruShaH prakRRitistho hi bhu~Nkte prakRRitijAnguNAn |
kAraNaM guNasa~Ngo.asya sadasadyonijanmasu || 21||

upadraShTAnumantA cha bhartA bhoktA maheshvaraH |
paramAtmeti chApyukto dehe.asminpuruShaH paraH || 22||

ya evaM vetti puruShaM prakRRitiM cha guNaiH saha |
sarvathA vartamAno.api na sa bhUyo.abhijAyate || 23||

dhyAnenAtmani pashyanti kechidAtmAnamAtmanA |
anye sA~Nkhyena yogena karmayogena chApare || 24||

anye tvevamajAnantaH shrutvAnyebhya upAsate |
te.api chAtitarantyeva mRRityuM shrutiparAyaNAH || 25||

yAvatsa~njAyate ki~nchitsattvaM sthAvaraja~Ngamam |
kShetrakShetraj~nasa.nyogAttadviddhi bharatarShabha || 26||

samaM sarveShu bhUteShu tiShThantaM parameshvaram |
vinashyatsvavinashyantaM yaH pashyati sa pashyati || 27||

samaM pashyanhi sarvatra samavasthitamIshvaram |
na hinastyAtmanAtmAnaM tato yAti parAM gatim || 28||

prakRRityaiva cha karmANi kriyamANAni sarvashaH |
yaH pashyati tathAtmAnamakartAraM sa pashyati || 29||

yadA bhUtapRRithagbhAvamekasthamanupashyati |
tata eva cha vistAraM brahma sampadyate tadA || 30||

anAditvAnnirguNatvAtparamAtmAyamavyayaH |
sharIrastho.api kaunteya na karoti na lipyate || 31||

yathA sarvagataM saukShmyAdAkAshaM nopalipyate |
sarvatrAvasthito dehe tathAtmA nopalipyate || 32||

yathA prakAshayatyekaH kRRitsnaM lokamimaM raviH |
kShetraM kShetrI tathA kRRitsnaM prakAshayati bhArata || 33||

kShetrakShetraj~nayorevamantaraM j~nAnachakShuShA |
bhUtaprakRRitimokShaM cha ye viduryAnti te param || 34||

\hrule

\medskip
                  36
\medskip

shrIbhagavAnuvAcha||

paraM bhUyaH pravakShyAmi j~nAnAnAM j~nAnamuttamam |
yajj~nAtvA munayaH sarve parAM siddhimito gatAH || 1||

idaM j~nAnamupAshritya mama sAdharmyamAgatAH |
sarge.api nopajAyante pralaye na vyathanti cha || 2||

mama yonirmahadbrahma tasmingarbhaM dadhAmyaham |
sambhavaH sarvabhUtAnAM tato bhavati bhArata || 3||

sarvayoniShu kaunteya mUrtayaH sambhavanti yAH |
tAsAM brahma mahadyonirahaM bIjapradaH pitA || 4||

sattvaM rajastama iti guNAH prakRRitisambhavAH |
nibadhnanti mahAbAho dehe dehinamavyayam || 5||

tatra sattvaM nirmalatvAtprakAshakamanAmayam |
sukhasa~Ngena badhnAti j~nAnasa~Ngena chAnagha || 6||

rajo rAgAtmakaM viddhi tRRiShNAsa~Ngasamudbhavam |
tannibadhnAti kaunteya karmasa~Ngena dehinam || 7||

tamastvaj~nAnajaM viddhi mohanaM sarvadehinAm |
pramAdAlasyanidrAbhistannibadhnAti bhArata || 8||

sattvaM sukhe sa~njayati rajaH karmaNi bhArata |
j~nAnamAvRRitya tu tamaH pramAde sa~njayatyuta || 9||

rajastamashchAbhibhUya sattvaM bhavati bhArata |
rajaH sattvaM tamashchaiva tamaH sattvaM rajastathA || 10||

sarvadvAreShu dehe.asminprakAsha upajAyate |
j~nAnaM yadA tadA vidyAdvivRRiddhaM sattvamityuta || 11||

lobhaH pravRRittirArambhaH karmaNAmashamaH spRRihA |
rajasyetAni jAyante vivRRiddhe bharatarShabha || 12||

aprakAsho.apravRRittishcha pramAdo moha eva cha |
tamasyetAni jAyante vivRRiddhe kurunandana || 13||

yadA sattve pravRRiddhe tu pralayaM yAti dehabhRRit |
tadottamavidAM lokAnamalAnpratipadyate || 14||

rajasi pralayaM gatvA karmasa~NgiShu jAyate |
tathA pralInastamasi mUDhayoniShu jAyate || 15||

karmaNaH sukRRitasyAhuH sAttvikaM nirmalaM phalam |
rajasastu phalaM duHkhamaj~nAnaM tamasaH phalam || 16||

sattvAtsa~njAyate j~nAnaM rajaso lobha eva cha |
pramAdamohau tamaso bhavato.aj~nAnameva cha || 17||

UrdhvaM gachChanti sattvasthA madhye tiShThanti rAjasAH |
jaghanyaguNavRRittasthA adho gachChanti tAmasAH || 18||

nAnyaM guNebhyaH kartAraM yadA draShTAnupashyati |
guNebhyashcha paraM vetti madbhAvaM so.adhigachChati || 19||

guNAnetAnatItya trIndehI dehasamudbhavAn |
janmamRRityujarAduHkhairvimukto.amRRitamashnute || 20||

arjuna uvAcha||

kairli~NgaistrInguNAnetAnatIto bhavati prabho |
kimAchAraH kathaM chaitA.nstrInguNAnativartate || 21||

shrIbhagavAnuvAcha||

prakAshaM cha pravRRittiM cha mohameva cha pANDava |
na dveShTi sampravRRittAni na nivRRittAni kA~NkShati || 22||

udAsInavadAsIno guNairyo na vichAlyate |
guNA vartanta ityeva yo.avatiShThati ne~Ngate || 23||

samaduHkhasukhaH svasthaH samaloShTAshmakA~nchanaH |
tulyapriyApriyo dhIrastulyanindAtmasa.nstutiH || 24||

mAnAvamAnayostulyastulyo mitrAripakShayoH |
sarvArambhaparityAgI guNAtItaH sa uchyate || 25||

mAM cha yo.avyabhichAreNa bhaktiyogena sevate |
sa guNAnsamatItyaitAnbrahmabhUyAya kalpate || 26||

brahmaNo hi pratiShThAhamamRRitasyAvyayasya cha |
shAshvatasya cha dharmasya sukhasyaikAntikasya cha || 27||

\hrule

\medskip
                  37
\medskip

shrIbhagavAnuvAcha||

UrdhvamUlamadhaHshAkhamashvatthaM prAhuravyayam |
ChandA.nsi yasya parNAni yastaM veda sa vedavit || 1||

adhashchordhvaM prasRRitAstasya shAkhA  guNapravRRiddhA viShayapravAlAH |
adhashcha mUlAnyanusantatAni  karmAnubandhIni manuShyaloke || 2||

na rUpamasyeha tathopalabhyate  nAnto na chAdirna cha sampratiShThA |
ashvatthamenaM suvirUDhamUla masa~NgashastreNa dRRiDhena ChittvA || 3||

tataH padaM tatparimArgitavyaM  yasmingatA na nivartanti bhUyaH |
tameva chAdyaM puruShaM prapadye  yataH pravRRittiH prasRRitA purANI || 4||

nirmAnamohA jitasa~NgadoShA  adhyAtmanityA vinivRRittakAmAH |
dva.ndvairvimuktAH sukhaduHkhasa~nj~nai rgachChantyamUDhAH padamavyayaM tat || 5||

na tadbhAsayate sUryo na shashA~Nko na pAvakaH |
yadgatvA na nivartante taddhAma paramaM mama || 6||

mamaivA.nsho jIvaloke jIvabhUtaH sanAtanaH |
manaHShaShThAnIndriyANi prakRRitisthAni karShati || 7||

sharIraM yadavApnoti yachchApyutkrAmatIshvaraH |
gRRihItvaitAni sa.nyAti vAyurgandhAnivAshayAt || 8||

shrotraM chakShuH sparshanaM cha rasanaM ghrANameva cha |
adhiShThAya manashchAyaM viShayAnupasevate || 9||

utkrAmantaM sthitaM vApi bhu~njAnaM vA guNAnvitam |
vimUDhA nAnupashyanti pashyanti j~nAnachakShuShaH || 10||

yatanto yoginashchainaM pashyantyAtmanyavasthitam |
yatanto.apyakRRitAtmAno nainaM pashyantyachetasaH || 11||

yadAdityagataM tejo jagadbhAsayate.akhilam |
yachchandramasi yachchAgnau tattejo viddhi mAmakam || 12||

gAmAvishya cha bhUtAni dhArayAmyahamojasA |
puShNAmi chauShadhIH sarvAH somo bhUtvA rasAtmakaH || 13||

ahaM vaishvAnaro bhUtvA prANinAM dehamAshritaH |
prANApAnasamAyuktaH pachAmyannaM chaturvidham || 14||

sarvasya chAhaM hRRidi saMniviShTo  mattaH smRRitirj~nAnamapohanaM cha |
vedaishcha sarvairahameva vedyo  vedAntakRRidvedavideva chAham || 15||

dvAvimau puruShau loke kSharashchAkShara eva cha |
kSharaH sarvANi bhUtAni kUTastho.akShara uchyate || 16||

uttamaH puruShastvanyaH paramAtmetyudAhRRitaH |
yo lokatrayamAvishya bibhartyavyaya IshvaraH || 17||

yasmAtkSharamatIto.ahamakSharAdapi chottamaH |
ato.asmi loke vede cha prathitaH puruShottamaH || 18||

yo mAmevamasaMmUDho jAnAti puruShottamam |
sa sarvavidbhajati mAM sarvabhAvena bhArata || 19||

iti guhyatamaM shAstramidamuktaM mayAnagha |
etadbuddhvA buddhimAnsyAtkRRitakRRityashcha bhArata || 20||

\hrule

\medskip
                  38
\medskip

shrIbhagavAnuvAcha||

abhayaM sattvasa.nshuddhirj~nAnayogavyavasthitiH |
dAnaM damashcha yaj~nashcha svAdhyAyastapa Arjavam || 1||

ahi.nsA satyamakrodhastyAgaH shAntirapaishunam |
dayA bhUteShvaloluptvaM mArdavaM hrIrachApalam || 2||

tejaH kShamA dhRRitiH shauchamadroho nAtimAnitA |
bhavanti sampadaM daivImabhijAtasya bhArata || 3||

dambho darpo.atimAnashcha krodhaH pAruShyameva cha |
aj~nAnaM chAbhijAtasya pArtha sampadamAsurIm || 4||

daivI sampadvimokShAya nibandhAyAsurI matA |
mA shuchaH sampadaM daivImabhijAto.asi pANDava || 5||

dvau bhUtasargau loke.asmindaiva Asura eva cha |
daivo vistarashaH prokta AsuraM pArtha me shRRiNu || 6||

pravRRittiM cha nivRRittiM cha janA na vidurAsurAH |
na shauchaM nApi chAchAro na satyaM teShu vidyate || 7||

asatyamapratiShThaM te jagadAhuranIshvaram |
aparasparasambhUtaM kimanyatkAmahaitukam || 8||

etAM dRRiShTimavaShTabhya naShTAtmAno.alpabuddhayaH |
prabhavantyugrakarmANaH kShayAya jagato.ahitAH || 9||

kAmamAshritya duShpUraM dambhamAnamadAnvitAH |
mohAdgRRihItvAsadgrAhAnpravartante.ashuchivratAH || 10||

chintAmaparimeyAM cha pralayAntAmupAshritAH |
kAmopabhogaparamA etAvaditi nishchitAH || 11||

AshApAshashatairbaddhAH kAmakrodhaparAyaNAH |
Ihante kAmabhogArthamanyAyenArthasa~nchayAn || 12||

idamadya mayA labdhamidaM prApsye manoratham |
idamastIdamapi me bhaviShyati punardhanam || 13||

asau mayA hataH shatrurhaniShye chAparAnapi |
Ishvaro.ahamahaM bhogI siddho.ahaM balavAnsukhI || 14||

ADhyo.abhijanavAnasmi ko.anyo.asti sadRRisho mayA |
yakShye dAsyAmi modiShya ityaj~nAnavimohitAH || 15||

anekachittavibhrAntA mohajAlasamAvRRitAH |
prasaktAH kAmabhogeShu patanti narake.ashuchau || 16||

AtmasambhAvitAH stabdhA dhanamAnamadAnvitAH |
yajante nAmayaj~naiste dambhenAvidhipUrvakam || 17||

aha~NkAraM balaM darpaM kAmaM krodhaM cha sa.nshritAH |
mAmAtmaparadeheShu pradviShanto.abhyasUyakAH || 18||

tAnahaM dviShataH krUrAnsa.nsAreShu narAdhamAn |
kShipAmyajasramashubhAnAsurIShveva yoniShu || 19||

AsurIM yonimApannA mUDhA janmani janmani |
mAmaprApyaiva kaunteya tato yAntyadhamAM gatim || 20||

trividhaM narakasyedaM dvAraM nAshanamAtmanaH |
kAmaH krodhastathA lobhastasmAdetattrayaM tyajet || 21||

etairvimuktaH kaunteya tamodvAraistribhirnaraH |
AcharatyAtmanaH shreyastato yAti parAM gatim || 22||

yaH shAstravidhimutsRRijya vartate kAmakArataH |
na sa siddhimavApnoti na sukhaM na parAM gatim || 23||

tasmAchChAstraM pramANaM te kAryAkAryavyavasthitau |
j~nAtvA shAstravidhAnoktaM karma kartumihArhasi || 24||

\hrule

\medskip
                  39
\medskip

arjuna uvAcha||

ye shAstravidhimutsRRijya yajante shraddhayAnvitAH |
teShAM niShThA tu kA kRRiShNa sattvamAho rajastamaH || 1||

shrIbhagavAnuvAcha||

trividhA bhavati shraddhA dehinAM sA svabhAvajA |
sAttvikI rAjasI chaiva tAmasI cheti tAM shRRiNu || 2||

sattvAnurUpA sarvasya shraddhA bhavati bhArata |
shraddhAmayo.ayaM puruSho yo yachChraddhaH sa eva saH || 3||

yajante sAttvikA devAnyakSharakShA.nsi rAjasAH |
pretAnbhUtagaNA.nshchAnye yajante tAmasA janAH || 4||

ashAstravihitaM ghoraM tapyante ye tapo janAH |
dambhAha~NkArasa.nyuktAH kAmarAgabalAnvitAH || 5||

karshayantaH sharIrasthaM bhUtagrAmamachetasaH |
mAM chaivAntaHsharIrasthaM tAnviddhyAsuranishchayAn || 6||

AhArastvapi sarvasya trividho bhavati priyaH |
yaj~nastapastathA dAnaM teShAM bhedamimaM shRRiNu || 7||

AyuHsattvabalArogyasukhaprItivivardhanAH |
rasyAH snigdhAH sthirA hRRidyA AhArAH sAttvikapriyAH || 8||

kaTvamlalavaNAtyuShNatIkShNarUkShavidAhinaH |
AhArA rAjasasyeShTA duHkhashokAmayapradAH || 9||

yAtayAmaM gatarasaM pUti paryuShitaM cha yat |
uchChiShTamapi chAmedhyaM bhojanaM tAmasapriyam || 10||

aphalAkA~NkShibhiryaj~no vidhidRRiShTo ya ijyate |
yaShTavyameveti manaH samAdhAya sa sAttvikaH || 11||

abhisandhAya tu phalaM dambhArthamapi chaiva yat |
ijyate bharatashreShTha taM yaj~naM viddhi rAjasam || 12||

vidhihInamasRRiShTAnnaM mantrahInamadakShiNam |
shraddhAvirahitaM yaj~naM tAmasaM parichakShate || 13||

devadvijaguruprAj~napUjanaM shauchamArjavam |
brahmacharyamahi.nsA cha shArIraM tapa uchyate || 14||

anudvegakaraM vAkyaM satyaM priyahitaM cha yat |
svAdhyAyAbhyasanaM chaiva vA~NmayaM tapa uchyate || 15||

manaHprasAdaH saumyatvaM maunamAtmavinigrahaH |
bhAvasa.nshuddhirityetattapo mAnasamuchyate || 16||

shraddhayA parayA taptaM tapastattrividhaM naraiH |
aphalAkA~NkShibhiryuktaiH sAttvikaM parichakShate || 17||

satkAramAnapUjArthaM tapo dambhena chaiva yat |
kriyate tadiha proktaM rAjasaM chalamadhruvam || 18||

mUDhagrAheNAtmano yatpIDayA kriyate tapaH |
parasyotsAdanArthaM vA tattAmasamudAhRRitam || 19||

dAtavyamiti yaddAnaM dIyate.anupakAriNe |
deshe kAle cha pAtre cha taddAnaM sAttvikaM smRRitam || 20||

yattu pratyupakArArthaM phalamuddishya vA punaH |
dIyate cha parikliShTaM taddAnaM rAjasaM smRRitam || 21||

adeshakAle yaddAnamapAtrebhyashcha dIyate |
asatkRRitamavaj~nAtaM tattAmasamudAhRRitam || 22||

oM tatsaditi nirdesho brahmaNastrividhaH smRRitaH |
brAhmaNAstena vedAshcha yaj~nAshcha vihitAH purA || 23||

tasmAdomityudAhRRitya yaj~nadAnatapaHkriyAH |
pravartante vidhAnoktAH satataM brahmavAdinAm || 24||

tadityanabhisandhAya phalaM yaj~natapaHkriyAH |
dAnakriyAshcha vividhAH kriyante mokShakA~NkShibhiH || 25||

sadbhAve sAdhubhAve cha sadityetatprayujyate |
prashaste karmaNi tathA sachChabdaH pArtha yujyate || 26||

yaj~ne tapasi dAne cha sthitiH saditi chochyate |
karma chaiva tadarthIyaM sadityevAbhidhIyate || 27||

ashraddhayA hutaM dattaM tapastaptaM kRRitaM cha yat |
asadityuchyate pArtha na cha tatpretya no iha || 28||

\hrule

\medskip
                  40
\medskip

arjuna uvAcha||

saMnyAsasya mahAbAho tattvamichChAmi veditum |
tyAgasya cha hRRiShIkesha pRRithakkeshiniShUdana || 1||

shrIbhagavAnuvAcha||

kAmyAnAM karmaNAM nyAsaM saMnyAsaM kavayo viduH |
sarvakarmaphalatyAgaM prAhustyAgaM vichakShaNAH || 2||

tyAjyaM doShavadityeke karma prAhurmanIShiNaH |
yaj~nadAnatapaHkarma na tyAjyamiti chApare || 3||

nishchayaM shRRiNu me tatra tyAge bharatasattama |
tyAgo hi puruShavyAghra trividhaH samprakIrtitaH || 4||

yaj~nadAnatapaHkarma na tyAjyaM kAryameva tat |
yaj~no dAnaM tapashchaiva pAvanAni manIShiNAm || 5||

etAnyapi tu karmANi sa~NgaM tyaktvA phalAni cha |
kartavyAnIti me pArtha nishchitaM matamuttamam || 6||

niyatasya tu saMnyAsaH karmaNo nopapadyate |
mohAttasya parityAgastAmasaH parikIrtitaH || 7||

duHkhamityeva yatkarma kAyakleshabhayAttyajet |
sa kRRitvA rAjasaM tyAgaM naiva tyAgaphalaM labhet || 8||

kAryamityeva yatkarma niyataM kriyate.arjuna |
sa~NgaM tyaktvA phalaM chaiva sa tyAgaH sAttviko mataH || 9||

na dveShTyakushalaM karma kushale nAnuShajjate |
tyAgI sattvasamAviShTo medhAvI Chinnasa.nshayaH || 10||

na hi dehabhRRitA shakyaM tyaktuM karmANyasheShataH |
yastu karmaphalatyAgI sa tyAgItyabhidhIyate || 11||

aniShTamiShTaM mishraM cha trividhaM karmaNaH phalam |
bhavatyatyAginAM pretya na tu saMnyAsinAM kvachit || 12||

pa~nchaitAni mahAbAho kAraNAni nibodha me |
sA~Nkhye kRRitAnte proktAni siddhaye sarvakarmaNAm || 13||

adhiShThAnaM tathA kartA karaNaM cha pRRithagvidham |
vividhAshcha pRRithakcheShTA daivaM chaivAtra pa~nchamam || 14||

sharIravA~Nmanobhiryatkarma prArabhate naraH |
nyAyyaM vA viparItaM vA pa~nchaite tasya hetavaH || 15||

tatraivaM sati kartAramAtmAnaM kevalaM tu yaH |
pashyatyakRRitabuddhitvAnna sa pashyati durmatiH || 16||

yasya nAha~NkRRito bhAvo buddhiryasya na lipyate |
hatvApi sa imA.NllokAnna hanti na nibadhyate || 17||

j~nAnaM j~neyaM parij~nAtA trividhA karmachodanA |
karaNaM karma karteti trividhaH karmasa~NgrahaH || 18||

j~nAnaM karma cha kartA cha tridhaiva guNabhedataH |
prochyate guNasa~NkhyAne yathAvachChRRiNu tAnyapi || 19||

sarvabhUteShu yenaikaM bhAvamavyayamIkShate |
avibhaktaM vibhakteShu tajj~nAnaM viddhi sAttvikam || 20||

pRRithaktvena tu yajj~nAnaM nAnAbhAvAnpRRithagvidhAn |
vetti sarveShu bhUteShu tajj~nAnaM viddhi rAjasam || 21||

yattu kRRitsnavadekasminkArye saktamahaitukam |
atattvArthavadalpaM cha tattAmasamudAhRRitam || 22||

niyataM sa~NgarahitamarAgadveShataH kRRitam |
aphalaprepsunA karma yattatsAttvikamuchyate || 23||

yattu kAmepsunA karma sAha~NkAreNa vA punaH |
kriyate bahulAyAsaM tadrAjasamudAhRRitam || 24||

anubandhaM kShayaM hi.nsAmanapekShya cha pauruSham |
mohAdArabhyate karma yattattAmasamuchyate || 25||

muktasa~Ngo.anaha.nvAdI dhRRityutsAhasamanvitaH |
siddhyasiddhyornirvikAraH kartA sAttvika uchyate || 26||

rAgI karmaphalaprepsurlubdho hi.nsAtmako.ashuchiH |
harShashokAnvitaH kartA rAjasaH parikIrtitaH || 27||

ayuktaH prAkRRitaH stabdhaH shaTho naikRRitiko.alasaH |
viShAdI dIrghasUtrI cha kartA tAmasa uchyate || 28||

buddherbhedaM dhRRiteshchaiva guNatastrividhaM shRRiNu |
prochyamAnamasheSheNa pRRithaktvena dhana~njaya || 29||

pravRRittiM cha nivRRittiM cha kAryAkArye bhayAbhaye |
bandhaM mokShaM cha yA vetti buddhiH sA pArtha sAttvikI || 30||

yayA dharmamadharmaM cha kAryaM chAkAryameva cha |
ayathAvatprajAnAti buddhiH sA pArtha rAjasI || 31||

adharmaM dharmamiti yA manyate tamasAvRRitA |
sarvArthAnviparItA.nshcha buddhiH sA pArtha tAmasI || 32||

dhRRityA yayA dhArayate manaHprANendriyakriyAH |
yogenAvyabhichAriNyA dhRRitiH sA pArtha sAttvikI || 33||

yayA tu dharmakAmArthAndhRRityA dhArayate.arjuna |
prasa~Ngena phalAkA~NkShI dhRRitiH sA pArtha rAjasI || 34||

yayA svapnaM bhayaM shokaM viShAdaM madameva cha |
na vimu~nchati durmedhA dhRRitiH sA pArtha tAmasI || 35||

sukhaM tvidAnIM trividhaM shRRiNu me bharatarShabha |
abhyAsAdramate yatra duHkhAntaM cha nigachChati || 36||

yattadagre viShamiva pariNAme.amRRitopamam |
tatsukhaM sAttvikaM proktamAtmabuddhiprasAdajam || 37||

viShayendriyasa.nyogAdyattadagre.amRRitopamam |
pariNAme viShamiva tatsukhaM rAjasaM smRRitam || 38||

yadagre chAnubandhe cha sukhaM mohanamAtmanaH |
nidrAlasyapramAdotthaM tattAmasamudAhRRitam || 39||

na tadasti pRRithivyAM vA divi deveShu vA punaH |
sattvaM prakRRitijairmuktaM yadebhiH syAttribhirguNaiH || 40||

brAhmaNakShatriyavishAM shUdrANAM cha parantapa |
karmANi pravibhaktAni svabhAvaprabhavairguNaiH || 41||

shamo damastapaH shauchaM kShAntirArjavameva cha |
j~nAnaM vij~nAnamAstikyaM brahmakarma svabhAvajam || 42||

shauryaM tejo dhRRitirdAkShyaM yuddhe chApyapalAyanam |
dAnamIshvarabhAvashcha kShatrakarma svabhAvajam || 43||

kRRiShigorakShyavANijyaM vaishyakarma svabhAvajam |
paricharyAtmakaM karma shUdrasyApi svabhAvajam || 44||

sve sve karmaNyabhirataH sa.nsiddhiM labhate naraH |
svakarmanirataH siddhiM yathA vindati tachChRRiNu || 45||

yataH pravRRittirbhUtAnAM yena sarvamidaM tatam |
svakarmaNA tamabhyarchya siddhiM vindati mAnavaH || 46||

shreyAnsvadharmo viguNaH paradharmAtsvanuShThitAt |
svabhAvaniyataM karma kurvannApnoti kilbiSham || 47||

sahajaM karma kaunteya sadoShamapi na tyajet |
sarvArambhA hi doSheNa dhUmenAgnirivAvRRitAH || 48||

asaktabuddhiH sarvatra jitAtmA vigataspRRihaH |
naiShkarmyasiddhiM paramAM saMnyAsenAdhigachChati || 49||

siddhiM prApto yathA brahma tathApnoti nibodha me |
samAsenaiva kaunteya niShThA j~nAnasya yA parA || 50||

buddhyA vishuddhayA yukto dhRRityAtmAnaM niyamya cha |
shabdAdInviShayA.nstyaktvA rAgadveShau vyudasya cha || 51||

viviktasevI laghvAshI yatavAkkAyamAnasaH |
dhyAnayogaparo nityaM vairAgyaM samupAshritaH || 52||

aha~NkAraM balaM darpaM kAmaM krodhaM parigraham |
vimuchya nirmamaH shAnto brahmabhUyAya kalpate || 53||

brahmabhUtaH prasannAtmA na shochati na kA~NkShati |
samaH sarveShu bhUteShu madbhaktiM labhate parAm || 54||

bhaktyA mAmabhijAnAti yAvAnyashchAsmi tattvataH |
tato mAM tattvato j~nAtvA vishate tadanantaram || 55||

sarvakarmANyapi sadA kurvANo madvyapAshrayaH |
matprasAdAdavApnoti shAshvataM padamavyayam || 56||

chetasA sarvakarmANi mayi saMnyasya matparaH |
buddhiyogamupAshritya machchittaH satataM bhava || 57||

machchittaH sarvadurgANi matprasAdAttariShyasi |
atha chettvamaha~NkArAnna shroShyasi vina~NkShyasi || 58||

yadaha~NkAramAshritya na yotsya iti manyase |
mithyaiSha vyavasAyaste prakRRitistvAM niyokShyati || 59||

svabhAvajena kaunteya nibaddhaH svena karmaNA |
kartuM nechChasi yanmohAtkariShyasyavasho.api tat || 60||

IshvaraH sarvabhUtAnAM hRRiddeshe.arjuna tiShThati |
bhrAmayansarvabhUtAni yantrArUDhAni mAyayA || 61||

tameva sharaNaM gachCha sarvabhAvena bhArata |
tatprasAdAtparAM shAntiM sthAnaM prApsyasi shAshvatam || 62||

iti te j~nAnamAkhyAtaM guhyAdguhyataraM mayA |
vimRRishyaitadasheSheNa yathechChasi tathA kuru || 63||

sarvaguhyatamaM bhUyaH shRRiNu me paramaM vachaH |
iShTo.asi me dRRiDhamiti tato vakShyAmi te hitam || 64||

manmanA bhava madbhakto madyAjI mAM namaskuru |
mAmevaiShyasi satyaM te pratijAne priyo.asi me || 65||

sarvadharmAnparityajya mAmekaM sharaNaM vraja |
ahaM tvA sarvapApebhyo mokShayiShyAmi mA shuchaH || 66||

idaM te nAtapaskAya nAbhaktAya kadAchana |
na chAshushrUShave vAchyaM na cha mAM yo.abhyasUyati || 67||

ya idaM paramaM guhyaM madbhakteShvabhidhAsyati |
bhaktiM mayi parAM kRRitvA mAmevaiShyatyasa.nshayaH || 68||

na cha tasmAnmanuShyeShu kashchinme priyakRRittamaH |
bhavitA na cha me tasmAdanyaH priyataro bhuvi || 69||

adhyeShyate cha ya imaM dharmyaM sa.nvAdamAvayoH |
j~nAnayaj~nena tenAhamiShTaH syAmiti me matiH || 70||

shraddhAvAnanasUyashcha shRRiNuyAdapi yo naraH |
so.api muktaH shubhA.NllokAnprApnuyAtpuNyakarmaNAm || 71||

kachchidetachChrutaM pArtha tvayaikAgreNa chetasA |
kachchidaj~nAnasaMmohaH pranaShTaste dhana~njaya || 72||

arjuna uvAcha||

naShTo mohaH smRRitirlabdhA tvatprasAdAnmayAchyuta |
sthito.asmi gatasa.ndehaH kariShye vachanaM tava || 73||

sa~njaya uvAcha||

ityahaM vAsudevasya pArthasya cha mahAtmanaH |
sa.nvAdamimamashrauShamadbhutaM romaharShaNam || 74||

vyAsaprasAdAchChrutavAnetadguhyamahaM param |
yogaM yogeshvarAtkRRiShNAtsAkShAtkathayataH svayam || 75||

rAjansa.nsmRRitya sa.nsmRRitya sa.nvAdamimamadbhutam |
keshavArjunayoH puNyaM hRRiShyAmi cha muhurmuhuH || 76||

tachcha sa.nsmRRitya sa.nsmRRitya rUpamatyadbhutaM hareH |
vismayo me mahAnrAjanhRRiShyAmi cha punaH punaH || 77||

yatra yogeshvaraH kRRiShNo yatra pArtho dhanurdharaH |
tatra shrIrvijayo bhUtirdhruvA nItirmatirmama || 78||

\hrule

\medskip
              bhIShmavadhaparva
              prathamayuddhadivasaH
                  41
\medskip

sa~njaya uvAcha||

tato dhana~njayaM dRRiShTvA bANagANDIvadhAriNam |
punareva mahAnAdaM vyasRRijanta mahArathAH || 1||

pANDavAH somakAshchaiva ye chaiShAmanuyAyinaH |
dadhmushcha muditAH sha~NkhAnvIrAH sAgarasambhavAn || 2||

tato bheryashcha peshyashcha krakachA goviShANikAH |
sahasaivAbhyahanyanta tataH shabdo mahAnabhUt || 3||

atha devAH sagandharvAH pitarashcha janeshvara |
siddhachAraNasa~NghAshcha samIyuste didRRikShayA || 4||

RRiShayashcha mahAbhAgAH puraskRRitya shatakratum |
samIyustatra sahitA draShTuM tadvaishasaM mahat || 5||

tato yudhiShThiro dRRiShTvA yuddhAya susamudyate |
te sene sAgaraprakhye muhuH prachalite nRRipa || 6||

vimuchya kavachaM vIro nikShipya cha varAyudham |
avaruhya rathAttUrNaM padbhyAmeva kRRitA~njaliH || 7||

pitAmahamabhiprekShya dharmarAjo yudhiShThiraH |
vAgyataH prayayau yena prA~Nmukho ripuvAhinIm || 8||

taM prayAntamabhiprekShya kuntIputro dhana~njayaH |
avatIrya rathAttUrNaM bhrAtRRibhiH sahito.anvayAt || 9||

vAsudevashcha bhagavAnpRRiShThato.anujagAma ha |
yathAmukhyAshcha rAjAnastamanvAjagmurutsukAH || 10||

arjuna uvAcha||

kiM te vyavasitaM rAjanyadasmAnapahAya vai |
padbhyAmeva prayAto.asi prA~Nmukho ripuvAhinIm || 11||

bhImasena uvAcha||

kva gamiShyasi rAjendra nikShiptakavachAyudhaH |
da.nshiteShvarisainyeShu bhrAtR^InutsRRijya pArthiva || 12||

nakula uvAcha||

eva~Ngate tvayi jyeShThe mama bhrAtari bhArata |
bhIrme dunoti hRRidayaM brUhi gantA bhavAnkva nu || 13||

sahadeva uvAcha||

asminraNasamUhe vai vartamAne mahAbhaye |
yoddhavye kva nu gantAsi shatrUnabhimukho nRRipa || 14||

sa~njaya uvAcha||

evamAbhAShyamANo.api bhrAtRRibhiH kurunandana |
novAcha vAgyataH ki~nchidgachChatyeva yudhiShThiraH || 15||

tAnuvAcha mahAprAj~no vAsudevo mahAmanAH |
abhiprAyo.asya vij~nAto mayeti prahasanniva || 16||

eSha bhIShmaM tathA droNaM gautamaM shalyameva cha |
anumAnya gurUnsarvAnyotsyate pArthivo.aribhiH || 17||

shrUyate hi purAkalpe gurUnananumAnya yaH |
yudhyate sa bhavedvyaktamapadhyAto mahattaraiH || 18||

anumAnya yathAshAstraM yastu yudhyenmahattaraiH |
dhruvastasya jayo yuddhe bhavediti matirmama || 19||

evaM bruvati kRRiShNe tu dhArtarAShTrachamUM prati |
hAhAkAro mahAnAsInniHshabdAstvapare.abhavan || 20||

dRRiShTvA yudhiShThiraM dUrAddhArtarAShTrasya sainikAH |
mithaH sa~NkathayAM chakrurnesho.asti kulapA.nsanaH || 21||

vyaktaM bhIta ivAbhyeti rAjAsau bhIShmamantikAt |
yudhiShThiraH sasodaryaH sharaNArthaM prayAchakaH || 22||

dhana~njaye kathaM nAthe pANDave cha vRRikodare |
nakule sahadeve cha bhIto.abhyeti cha pANDavaH || 23||

na nUnaM kShatriyakule jAtaH samprathite bhuvi |
yathAsya hRRidayaM bhItamalpasattvasya sa.nyuge || 24||

tataste kShatriyAH sarve prasha.nsanti sma kauravAn |
hRRiShTAH sumanaso bhUtvA chailAni dudhuvuH pRRithak || 25||

vyanindanta tataH sarve yodhAstatra vishAM pate |
yudhiShThiraM sasodaryaM sahitaM keshavena ha || 26||

tatastatkauravaM sainyaM dhikkRRitvA tu yudhiShThiram |
niHshabdamabhavattUrNaM punareva vishAM pate || 27||

kiM nu vakShyati rAjAsau kiM bhIShmaH prativakShyati |
kiM bhImaH samarashlAghI kiM nu kRRiShNArjunAviti || 28||

vivakShitaM kimasyeti sa.nshayaH sumahAnabhUt |
ubhayoH senayo rAjanyudhiShThirakRRite tadA || 29||

sa vigAhya chamUM shatroH sharashaktisamAkulAm |
bhIShmamevAbhyayAttUrNaM bhrAtRRibhiH parivAritaH || 30||

tamuvAcha tataH pAdau karAbhyAM pIDya pANDavaH |
bhIShmaM shAntanavaM rAjA yuddhAya samupasthitam || 31||

yudhiShThira uvAcha||

Amantraye tvAM durdharSha yotsye tAta tvayA saha |
anujAnIhi mAM tAta AshiShashcha prayojaya || 32||

bhIShma uvAcha||

yadyevaM nAbhigachChethA yudhi mAM pRRithivIpate |
shapeyaM tvAM mahArAja parAbhAvAya bhArata || 33||

prIto.asmi putra yudhyasva jayamApnuhi pANDava |
yatte.abhilaShitaM chAnyattadavApnuhi sa.nyuge || 34||

vriyatAM cha varaH pArtha kimasmatto.abhikA~NkShasi |
evaM gate mahArAja na tavAsti parAjayaH || 35||

arthasya puruSho dAso dAsastvartho na kasyachit |
iti satyaM mahArAja baddho.asmyarthena kauravaiH || 36||

atastvAM klIbavadvAkyaM bravImi kurunandana |
hRRito.asmyarthena kauravya yuddhAdanyatkimichChasi || 37||

yudhiShThira uvAcha||

mantrayasva mahAprAj~na hitaiShI mama nityashaH |
yudhyasva kauravasyArthe mamaiSha satataM varaH || 38||

bhIShma uvAcha||

rAjankimatra sAhyaM te karomi kurunandana |
kAmaM yotsye parasyArthe brUhi yatte vivakShitam || 39||

yudhiShThira uvAcha||

kathaM jayeyaM sa~NgrAme bhavantamaparAjitam |
etanme mantraya hitaM yadi shreyaH prapashyasi || 40||

bhIShma uvAcha||

na taM pashyAmi kaunteya yo mAM yudhyantamAhave |
vijayeta pumAnkashchidapi sAkShAchChatakratuH || 41||

yudhiShThira uvAcha||

hanta pRRichChAmi tasmAttvAM pitAmaha namo.astu te |
jayopAyaM bravIhi tvamAtmanaH samare paraiH || 42||

bhIShma uvAcha||

na shatruM tAta pashyAmi samare yo jayeta mAm |
na tAvanmRRityukAlo me punarAgamanaM kuru || 43||

sa~njaya uvAcha||

tato yudhiShThiro vAkyaM bhIShmasya kurunandana |
shirasA pratijagrAha bhUyastamabhivAdya cha || 44||

prAyAtpunarmahAbAhurAchAryasya rathaM prati |
pashyatAM sarvasainyAnAM madhyena bhrAtRRibhiH saha || 45||

sa droNamabhivAdyAtha kRRitvA chaiva pradakShiNam |
uvAcha vAchA durdharShamAtmaniHshreyasaM vachaH || 46||

Amantraye tvAM bhagavanyotsye vigatakalmaShaH |
jayeyaM cha ripUnsarvAnanuj~nAtastvayA dvija || 47||

droNa uvAcha||

yadi mAM nAbhigachChethA yuddhAya kRRitanishchayaH |
shapeyaM tvAM mahArAja parAbhAvAya sarvashaH || 48||

tadyudhiShThira tuShTo.asmi pUjitashcha tvayAnagha |
anujAnAmi yudhyasva vijayaM samavApnuhi || 49||

karavANi cha te kAmaM brUhi yatte.abhikA~NkShitam |
evaM gate mahArAja yuddhAdanyatkimichChasi || 50||

arthasya puruSho dAso dAsastvartho na kasyachit |
iti satyaM mahArAja baddho.asmyarthena kauravaiH || 51||

atastvAM klIbavadbrUmo yuddhAdanyatkimichChasi |
yotsyAmi kauravasyArthe tavAshAsyo jayo mayA || 52||

yudhiShThira uvAcha||

jayamAshAssva me brahmanmantrayasva cha maddhitam |
yudhyasva kauravasyArthe vara eSha vRRito mayA || 53||

droNa uvAcha||

dhruvaste vijayo rAjanyasya mantrI haristava |
ahaM cha tvAbhijAnAmi raNe shatrUnvijeShyasi || 54||

yato dharmastataH kRRiShNo yataH kRRiShNastato jayaH |
yudhyasva gachCha kaunteya pRRichCha mAM kiM bravImi te || 55||

yudhiShThira uvAcha||

pRRichChAmi tvAM dvijashreShTha shRRiNu me yadvivakShitam |
kathaM jayeyaM sa~NgrAme bhavantamaparAjitam || 56||

droNa uvAcha||

na te.asti vijayastAvadyAvadyudhyAmyahaM raNe |
mamAshu nidhane rAjanyatasva saha sodaraiH || 57||

yudhiShThira uvAcha||

hanta tasmAnmahAbAho vadhopAyaM vadAtmanaH |
AchArya praNipatyaiSha pRRichChAmi tvAM namo.astu te || 58||

droNa uvAcha||

na shatruM tAta pashyAmi yo mAM hanyAdraNe sthitam |
yudhyamAnaM susa.nrabdhaM sharavarShaughavarShiNam || 59||

RRite prAyagataM rAjannyastashastramachetanam |
hanyAnmAM yudhi yodhAnAM satyametadbravImi te || 60||

shastraM chAhaM raNe jahyAM shrutvA sumahadapriyam |
shraddheyavAkyAtpuruShAdetatsatyaM bravImi te || 61||

sa~njaya uvAcha||

etachChrutvA mahArAja bhAradvAjasya dhImataH |
anumAnya tamAchAryaM prAyAchChAradvataM prati || 62||

so.abhivAdya kRRipaM rAjA kRRitvA chApi pradakShiNam |
uvAcha durdharShatamaM vAkyaM vAkyavishAradaH || 63||

anumAnaye tvAM yotsyAmi guro vigatakalmaShaH |
jayeyaM cha ripUnsarvAnanuj~nAtastvayAnagha || 64||

kRRipa uvAcha||

yadi mAM nAbhigachChethA yuddhAya kRRitanishchayaH |
shapeyaM tvAM mahArAja parAbhAvAya sarvashaH || 65||

arthasya puruSho dAso dAsastvartho na kasyachit |
iti satyaM mahArAja baddho.asmyarthena kauravaiH || 66||

teShAmarthe mahArAja yoddhavyamiti me matiH |
atastvAM klIbavadbrUmi yuddhAdanyatkimichChasi || 67||

yudhiShThira uvAcha||

hanta pRRichChAmi te tasmAdAchArya shRRiNu me vachaH || 68||
sa~njaya uvAcha||

ityuktvA vyathito rAjA novAcha gatachetanaH |
taM gautamaH pratyuvAcha vij~nAyAsya vivakShitam || 69||

avadhyo.ahaM mahIpAla yudhyasva jayamApnuhi || 69||

prItastvabhigamenAhaM jayaM tava narAdhipa |
AshAsiShye sadotthAya satyametadbravImi te || 70||

etachChrutvA mahArAja gautamasya vachastadA |
anumAnya kRRipaM rAjA prayayau yena madrarAT || 71||

sa shalyamabhivAdyAtha kRRitvA chAbhipradakShiNam |
uvAcha rAjA durdharShamAtmaniHshreyasaM vachaH || 72||

anumAnaye tvAM yotsyAmi guro vigatakalmaShaH |
jayeyaM cha mahArAja anuj~nAtastvayA ripUn || 73||

shalya uvAcha||

yadi mAM nAbhigachChethA yuddhAya kRRitanishchayaH |
shapeyaM tvAM mahArAja parAbhAvAya vai raNe || 74||

tuShTo.asmi pUjitashchAsmi yatkA~NkShasi tadastu te |
anujAnAmi chaiva tvAM yudhyasva jayamApnuhi || 75||

brUhi chaiva paraM vIra kenArthaH kiM dadAmi te |
evaM gate mahArAja yuddhAdanyatkimichChasi || 76||

arthasya puruSho dAso dAsastvartho na kasyachit |
iti satyaM mahArAja baddho.asmyarthena kauravaiH || 77||

kariShyAmi hi te kAmaM bhAgineya yathepsitam |
bravImyataH klIbavattvAM yuddhAdanyatkimichChasi || 78||

yudhiShThira uvAcha||

mantrayasva mahArAja nityaM maddhitamuttamam |
kAmaM yudhya parasyArthe varametadvRRiNomyaham || 79||

shalya uvAcha||

brUhi kimatra sAhyaM te karomi nRRipasattama |
kAmaM yotsye parasyArthe vRRito.asmyarthena kauravaiH || 80||

yudhiShThira uvAcha||

sa eva me varaH satya udyoge yastvayA kRRitaH |
sUtaputrasya sa~NgrAme kAryastejovadhastvayA || 81||

shalya uvAcha||

sampatsyatyeSha te kAmaH kuntIputra yathepsitaH |
gachCha yudhyasva visrabdhaM pratijAne jayaM tava || 82||

sa~njaya uvAcha||

anumAnyAtha kaunteyo mAtulaM madrakeshvaram |
nirjagAma mahAsainyAdbhrAtRRibhiH parivAritaH || 83||

vAsudevastu rAdheyamAhave.abhijagAma vai |
tata enamuvAchedaM pANDavArthe gadAgrajaH || 84||

shrutaM me karNa bhIShmasya dveShAtkila na yotsyasi |
asmAnvaraya rAdheya yAvadbhIShmo na hanyate || 85||

hate tu bhIShme rAdheya punareShyasi sa.nyuge |
dhArtarAShTrasya sAhAyyaM yadi pashyasi chetsamam || 86||

karNa uvAcha||

na vipriyaM kariShyAmi dhArtarAShTrasya keshava |
tyaktaprANaM hi mAM viddhi duryodhanahitaiShiNam || 87||

sa~njaya uvAcha||

tachChrutvA vachanaM kRRiShNaH saMnyavartata bhArata |
yudhiShThirapurogaishcha pANDavaiH saha sa~NgataH || 88||

atha sainyasya madhye tu prAkroshatpANDavAgrajaH |
yo.asmAnvRRiNoti tadahaM varaye sAhyakAraNAt || 89||

atha tAnsamabhiprekShya yuyutsuridamabravIt |
prItAtmA dharmarAjAnaM kuntIputraM yudhiShThiram || 90||

ahaM yotsyAmi miShataH sa.nyuge dhArtarAShTrajAn |
yuShmadarthe mahArAja yadi mAM vRRiNuShe.anagha || 91||

yudhiShThira uvAcha||

ehyehi sarve yotsyAmastava bhrAtR^InapaNDitAn |
yuyutso vAsudevashcha vayaM cha brUma sarvashaH || 92||

vRRiNomi tvAM mahAbAho yudhyasva mama kAraNAt |
tvayi piNDashcha tantushcha dhRRitarAShTrasya dRRishyate || 93||

bhajasvAsmAnrAjaputra bhajamAnAnmahAdyute |
na bhaviShyati durbuddhirdhArtarAShTro.atyamarShaNaH || 94||

sa~njaya uvAcha||

tato yuyutsuH kauravyaH parityajya sutA.nstava |
jagAma pANDuputrANAM senAM vishrAvya dundubhim || 95||

tato yudhiShThiro rAjA samprahRRiShTaH sahAnujaiH |
jagrAha kavachaM bhUyo dIptimatkanakojjvalam || 96||

pratyapadyanta te sarve rathAnsvAnpuruSharShabhAH |
tato vyUhaM yathApUrvaM pratyavyUhanta te punaH || 97||

avAdayandundubhI.nshcha shatashashchaiva puShkarAn |
siMhanAdA.nshcha vividhAnvineduH puruSharShabhAH || 98||

rathasthAnpuruShavyAghrAnpANDavAnprekShya pArthivAH |
dhRRiShTadyumnAdayaH sarve punarjahRRiShire mudA || 99||

gauravaM pANDuputrANAM mAnyAnmAnayatAM cha tAn |
dRRiShTvA mahIkShitastatra pUjayAM chakrire bhRRisham || 100||

sauhRRidaM cha kRRipAM chaiva prAptakAlaM mahAtmanAm |
dayAM cha j~nAtiShu parAM kathayAM chakrire nRRipAH || 101||

sAdhu sAdhviti sarvatra nishcheruH stutisaMhitAH |
vAchaH puNyAH kIrtimatAM manohRRidayaharShiNIH || 102||

mlechChAshchAryAshcha ye tatra dadRRishuH shushruvustadA |
vRRittaM tatpANDuputrANAM ruruduste sagadgadAH || 103||

tato jaghnurmahAbherIH shatashashchaiva puShkarAn |
sha~NkhA.nshcha gokShIranibhAndadhmurhRRiShTA manasvinaH || 104||

\hrule

\medskip
                  42
\medskip

dhRRitarAShTra uvAcha||

evaM vyUDheShvanIkeShu mAmakeShvitareShu cha |
ke pUrvaM prAhara.nstatra kuravaH pANDavAstathA || 1||

sa~njaya uvAcha||

bhrAtRRibhiH sahito rAjanputro duryodhanastava |
bhIShmaM pramukhataH kRRitvA prayayau saha senayA || 2||

tathaiva pANDavAH sarve bhImasenapurogamAH |
bhIShmeNa yuddhamichChantaH prayayurhRRiShTamAnasAH || 3||

kShveDAH kilakilAshabdAH krakachA goviShANikAH |
bherImRRida~NgamurajA hayaku~njaranisvanAH || 4||

ubhayoH senayo rAja.nstataste.asmAnsamAdravan |
vayaM pratinadantashcha tadAsIttumulaM mahat || 5||

mahAntyanIkAni mahAsamuchChraye  samAgame pANDavadhArtarAShTrayoH |
chakampire sha~NkhamRRida~NganisvanaiH  prakampitAnIva vanAni vAyunA || 6||

narendranAgAshvarathAkulAnA mabhyAyatInAmashive muhUrte |
babhUva ghoShastumulashchamUnAM  vAtoddhutAnAmiva sAgarANAm || 7||

tasminsamutthite shabde tumule lomaharShaNe |
bhImaseno mahAbAhuH prANadadgovRRiSho yathA || 8||

sha~NkhadundubhinirghoShaM vAraNAnAM cha bRRiMhitam |
siMhanAdaM cha sainyAnAM bhImasenaravo.abhyabhUt || 9||

hayAnAM heShamANAnAmanIkeShu sahasrashaH |
sarvAnabhyabhavachChabdAnbhImasenasya nisvanaH || 10||

taM shrutvA ninadaM tasya sainyAstava vitatrasuH |
jImUtasyeva nadataH shakrAshanisamasvanam || 11||

vAhanAni cha sarvANi shakRRinmUtraM prasusruvuH |
shabdena tasya vIrasya siMhasyevetare mRRigAH || 12||

darshayanghoramAtmAnaM mahAbhramiva nAdayan |
vibhIShaya.nstava sutA.nstava senAM samabhyayAt || 13||

tamAyAntaM maheShvAsaM sodaryAH paryavArayan |
ChAdayantaH sharavrAtairmeghA iva divAkaram || 14||

duryodhanashcha putraste durmukho duHsahaH shalaH |
duHshAsanashchAtirathastathA durmarShaNo nRRipa || 15||

vivi.nshatishchitraseno vikarNashcha mahArathaH |
purumitro jayo bhojaH saumadattishcha vIryavAn || 16||

mahAchApAni dhunvanto jaladA iva vidyutaH |
AdadAnAshcha nArAchAnnirmuktAshIviShopamAn || 17||

atha tAndraupadIputrAH saubhadrashcha mahArathaH |
nakulaH sahadevashcha dhRRiShTadyumnashcha pArShataH || 18||

dhArtarAShTrAnpratiyayurardayantaH shitaiH sharaiH |
vajrairiva mahAvegaiH shikharANi dharAbhRRitAm || 19||

tasminprathamasaMmarde bhImajyAtalanisvane |
tAvakAnAM pareShAM cha nAsItkashchitparA~NmukhaH || 20||

lAghavaM droNashiShyANAmapashyaM bharatarShabha |
nimittavedhinAM rAja~nsharAnutsRRijatAM bhRRisham || 21||

nopashAmyati nirghoSho dhanuShAM kUjatAM tathA |
vinishcheruH sharA dIptA jyotIMShIva nabhastalAt || 22||

sarve tvanye mahIpAlAH prekShakA iva bhArata |
dadRRishurdarshanIyaM taM bhImaM j~nAtisamAgamam || 23||

tataste jAtasa.nrambhAH parasparakRRitAgasaH |
anyonyaspardhayA rAjanvyAyachChanta mahArathAH || 24||

kurupANDavasene te hastyashvarathasa~Nkule |
shushubhAte raNe.atIva paTe chitragate iva || 25||

tataste pArthivAH sarve pragRRihItasharAsanAH |
sahasainyAH samApetuH putrasya tava shAsanAt || 26||

yudhiShThireNa chAdiShTAH pArthivAste sahasrashaH |
vinadantaH samApetuH putrasya tava vAhinIm || 27||

ubhayoH senayostIvraH sainyAnAM sa samAgamaH |
antardhIyata chAdityaH sainyena rajasAvRRitaH || 28||

prayuddhAnAM prabhagnAnAM punarAvartatAmapi |
nAtra sveShAM pareShAM vA visheShaH samajAyata || 29||

tasmi.nstu tumule yuddhe vartamAne mahAbhaye |
ati sarvANyanIkAni pitA te.abhivyarochata || 30||

\hrule

\medskip
                  43
\medskip

sa~njaya uvAcha||

pUrvAhNe tasya raudrasya yuddhamahno vishAM pate |
prAvartata mahAghoraM rAj~nAM dehAvakartanam || 1||

kurUNAM pANDavAnAM cha sa~NgrAme vijigIShatAm |
siMhAnAmiva saMhrAdo divamurvIM cha nAdayan || 2||

AsItkilakilAshabdastalasha~NkharavaiH saha |
jaj~nire siMhanAdAshcha shUrANAM pratigarjatAm || 3||

talatrAbhihatAshchaiva jyAshabdA bharatarShabha |
pattInAM pAdashabdAshcha vAjinAM cha mahAsvanAH || 4||

tottrA~NkushanipAtAshcha AyudhAnAM cha nisvanAH |
ghaNTAshabdAshcha nAgAnAmanyonyamabhidhAvatAm || 5||

tasminsamudite shabde tumule lomaharShaNe |
babhUva rathanirghoShaH parjanyaninadopamaH || 6||

te manaH krUramAdhAya samabhityaktajIvitAH |
pANDavAnabhyavartanta sarva evochChritadhvajAH || 7||

svayaM shAntanavo rAjannabhyadhAvaddhana~njayam |
pragRRihya kArmukaM ghoraM kAladaNDopamaM raNe || 8||

arjuno.api dhanurgRRihya gANDIvaM lokavishrutam |
abhyadhAvata tejasvI gA~NgeyaM raNamUrdhani || 9||

tAvubhau kurushArdUlau parasparavadhaiShiNau |
gA~Ngeyastu raNe pArthaM viddhvA nAkampayadbalI || 10||

tathaiva pANDavo rAjanbhIShmaM nAkampayadyudhi || 10||

sAtyakishcha maheShvAsaH kRRitavarmANamabhyayAt |
tayoH samabhavadyuddhaM tumulaM lomaharShaNam || 11||

sAtyakiH kRRitavarmANaM kRRitavarmA cha sAtyakim |
AnarChatuH sharairghoraistakShamANau parasparam || 12||

tau sharAchitasarvA~Ngau shushubhAte mahAbalau |
vasante puShpashabalau puShpitAviva ki.nshukau || 13||

abhimanyurmaheShvAso bRRihadbalamayodhayat |
tataH kosalako rAjA saubhadrasya vishAM pate || 14||

dhvajaM chichCheda samare sArathiM cha nyapAtayat || 14||

saubhadrastu tataH kruddhaH pAtite rathasArathau |
bRRihadbalaM mahArAja vivyAdha navabhiH sharaiH || 15||

athAparAbhyAM bhallAbhyAM pItAbhyAmarimardanaH |
dhvajamekena chichCheda pArShNimekena sArathim || 16||

anyonyaM cha sharaistIkShNaiH kruddhau rAja.nstatakShatuH || 16||

mAninaM samare dRRiptaM kRRitavairaM mahAratham |
bhImasenastava sutaM duryodhanamayodhayat || 17||

tAvubhau narashArdUlau kurumukhyau mahAbalau |
anyonyaM sharavarShAbhyAM vavRRiShAte raNAjire || 18||

tau tu vIkShya mahAtmAnau kRRitinau chitrayodhinau |
vismayaH sarvabhUtAnAM samapadyata bhArata || 19||

duHshAsanastu nakulaM pratyudyAya mahAratham |
avidhyannishitairbANairbahubhirmarmabhedibhiH || 20||

tasya mAdrIsutaH ketuM sasharaM cha sharAsanam |
chichCheda nishitairbANaiH prahasanniva bhArata || 21||

athainaM pa~nchavi.nshatyA kShudrakANAM samArdayat || 21||

putrastu tava durdharSho nakulasya mahAhave |
yugeShAM chichChide bANairdhvajaM chaiva nyapAtayat || 22||

durmukhaH sahadevaM tu pratyudyAya mahAbalam |
vivyAdha sharavarSheNa yatamAnaM mahAhave || 23||

sahadevastato vIro durmukhasya mahAhave |
shareNa bhRRishatIkShNena pAtayAmAsa sArathim || 24||

tAvanyonyaM samAsAdya samare yuddhadurmadau |
trAsayetAM sharairghoraiH kRRitapratikRRitaiShiNau || 25||

yudhiShThiraH svayaM rAjA madrarAjAnamabhyayAt |
tasya madrAdhipashchApaM dvidhA chichCheda mAriSha || 26||

tadapAsya dhanushChinnaM kuntIputro yudhiShThiraH |
anyatkArmukamAdAya vegavadbalavattaram || 27||

tato madreshvaraM rAjA sharaiH saMnataparvabhiH |
ChAdayAmAsa sa~NkruddhastiShTha tiShTheti chAbravIt || 28||

dhRRiShTadyumnastato droNamabhyadravata bhArata |
tasya droNaH susa~NkruddhaH parAsukaraNaM dRRiDham || 29||

tridhA chichCheda samare yatamAnasya kArmukam || 29||

sharaM chaiva mahAghoraM kAladaNDamivAparam |
preShayAmAsa samare so.asya kAye nyamajjata || 30||

athAnyaddhanurAdAya sAyakA.nshcha chaturdasha |
droNaM drupadaputrastu prativivyAdha sa.nyuge || 31||

tAvanyonyaM susa~Nkruddhau chakratuH subhRRishaM raNam || 31||

saumadattiM raNe sha~Nkho rabhasaM rabhaso yudhi |
pratyudyayau mahArAja tiShTha tiShTheti chAbravIt || 32||

tasya vai dakShiNaM vIro nirbibheda raNe bhujam |
saumadattistathA sha~NkhaM jatrudeshe samAhanat || 33||

tayoH samabhavadyuddhaM ghorarUpaM vishAM pate |
dRRiptayoH samare tUrNaM vRRitravAsavayoriva || 34||

bAhlIkaM tu raNe kruddhaM kruddharUpo vishAM pate |
abhyadravadameyAtmA dhRRiShTaketurmahArathaH || 35||

bAhlIkastu tato rAjandhRRiShTaketumamarShaNam |
sharairbahubhirAnarChatsiMhanAdamathAnadat || 36||

chedirAjastu sa~Nkruddho bAhlIkaM navabhiH sharaiH |
vivyAdha samare tUrNaM matto mattamiva dvipam || 37||

tau tatra samare kruddhau nardantau cha muhurmuhuH |
samIyatuH susa~NkruddhAva~NgArakabudhAviva || 38||

rAkShasaM krUrakarmANaM krUrakarmA ghaTotkachaH |
alambusaM pratyudiyAdbalaM shakra ivAhave || 39||

ghaTotkachastu sa~Nkruddho rAkShasaM taM mahAbalam |
navatyA sAyakaistIkShNairdArayAmAsa bhArata || 40||

alambusastu samare bhaimaseniM mahAbalam |
bahudhA vArayAmAsa sharaiH saMnataparvabhiH || 41||

vyabhrAjetAM tatastau tu sa.nyuge sharavikShatau |
yathA devAsure yuddhe balashakrau mahAbalau || 42||

shikhaNDI samare rAjandrauNimabhyudyayau balI |
ashvatthAmA tataH kruddhaH shikhaNDinamavasthitam || 43||

nArAchena sutIkShNena bhRRishaM viddhvA vyakampayat |
shikhaNDyapi tato rAjandroNaputramatADayat || 44||

sAyakena supItena tIkShNena nishitena cha |
tau jaghnatustadAnyonyaM sharairbahuvidhairmRRidhe || 45||

bhagadattaM raNe shUraM virATo vAhinIpatiH |
abhyayAttvarito rAja.nstato yuddhamavartata || 46||

virATo bhagadattena sharavarSheNa tADitaH |
abhyavarShatsusa~Nkruddho megho vRRiShTyA ivAchalam || 47||

bhagadattastatastUrNaM virATaM pRRithivIpatim |
ChAdayAmAsa samare meghaH sUryamivoditam || 48||

bRRihatkShatraM tu kaikeyaM kRRipaH shAradvato yayau |
taM kRRipaH sharavarSheNa ChAdayAmAsa bhArata || 49||

gautamaM kekayaH kruddhaH sharavRRiShTyAbhyapUrayat |
tAvanyonyaM hayAnhatvA dhanuShI vinikRRitya vai || 50||

virathAvasiyuddhAya samIyaturamarShaNau |
tayostadabhavadyuddhaM ghorarUpaM sudAruNam || 51||

drupadastu tato rAjA saindhavaM vai jayadratham |
abhyudyayau samprahRRiShTo hRRiShTarUpaM parantapa || 52||

tataH saindhavako rAjA drupadaM vishikhaistribhiH |
tADayAmAsa samare sa cha taM pratyavidhyata || 53||

tayoH samabhavadyuddhaM ghorarUpaM sudAruNam |
IkShitRRiprItijananaM shukrA~NgArakayoriva || 54||

vikarNastu sutastubhyaM sutasomaM mahAbalam |
abhyayAjjavanairashvaistato yuddhamavartata || 55||

vikarNaH sutasomaM tu viddhvA nAkampayachCharaiH |
sutasomo vikarNaM cha tadadbhutamivAbhavat || 56||

susharmANaM naravyAghraM chekitAno mahArathaH |
abhyadravatsusa~NkruddhaH pANDavArthe parAkramI || 57||

susharmA tu mahArAja chekitAnaM mahAratham |
mahatA sharavarSheNa vArayAmAsa sa.nyuge || 58||

chekitAno.api sa.nrabdhaH susharmANaM mahAhave |
prAchChAdayattamiShubhirmahAmegha ivAchalam || 59||

shakuniH prativindhyaM tu parAkrAntaM parAkramI |
abhyadravata rAjendra matto mattamiva dvipam || 60||

yaudhiShThirastu sa~NkruddhaH saubalaM nishitaiH sharaiH |
vyadArayata sa~NgrAme maghavAniva dAnavam || 61||

shakuniH prativindhyaM tu pratividhyantamAhave |
vyadArayanmahAprAj~naH sharaiH saMnataparvabhiH || 62||

sudakShiNaM tu rAjendra kAmbojAnAM mahAratham |
shrutakarmA parAkrAntamabhyadravata sa.nyuge || 63||

sudakShiNastu samare sAhadeviM mahAratham |
viddhvA nAkampayata vai mainAkamiva parvatam || 64||

shrutakarmA tataH kruddhaH kAmbojAnAM mahAratham |
sharairbahubhirAnarChaddArayanniva sarvashaH || 65||

irAvAnatha sa~NkruddhaH shrutAyuShamamarShaNam |
pratyudyayau raNe yatto yattarUpataraM tataH || 66||

Arjunistasya samare hayAnhatvA mahArathaH |
nanAda sumahannAdaM tatsainyaM pratyapUrayat || 67||

shrutAyustvatha sa~NkruddhaH phAlguneH samare hayAn |
nijaghAna gadAgreNa tato yuddhamavartata || 68||

vindAnuvindAvAvantyau kuntibhojaM mahAratham |
sasenaM sasutaM vIraM sa.nsasajjaturAhave || 69||

tatrAdbhutamapashyAma AvantyAnAM parAkramam |
yadayudhyansthirA bhUtvA mahatyA senayA saha || 70||

anuvindastu gadayA kuntibhojamatADayat |
kuntibhojastatastUrNaM sharavrAtairavAkirat || 71||

kuntibhojasutashchApi vindaM vivyAdha sAyakaiH |
sa cha taM prativivyAdha tadadbhutamivAbhavat || 72||

kekayA bhrAtaraH pa~ncha gAndhArAnpa~ncha mAriSha |
sasainyAste sasainyA.nshcha yodhayAmAsurAhave || 73||

vIrabAhushcha te putro vairATiM rathasattamam |
uttaraM yodhayAmAsa vivyAdha nishitaiH sharaiH || 74||

uttarashchApi taM dhIraM vivyAdha nishitaiH sharaiH || 74||

chedirATsamare rAjannulUkaM samabhidravat |
ulUkashchApi taM bANairnishitairlomavAhibhiH || 75||

tayoryuddhaM samabhavadghorarUpaM vishAM pate |
dArayetAM susa~NkruddhAvanyonyamaparAjitau || 76||

evaM dva.ndvasahasrANi rathavAraNavAjinAm |
padAtInAM cha samare tava teShAM cha sa~Nkulam || 77||

muhUrtamiva tadyuddhamAsInmadhuradarshanam |
tata unmattavadrAjanna prAj~nAyata ki~nchana || 78||

gajo gajena samare rathI cha rathinaM yayau |
ashvo.ashvaM samabhipretya padAtishcha padAtinam || 79||

tato yuddhaM sudurdharShaM vyAkulaM samapadyata |
shUrANAM samare tatra samAsAdya parasparam || 80||

tatra devarShayaH siddhAshchAraNAshcha samAgatAH |
praikShanta tadraNaM ghoraM devAsuraraNopamam || 81||

tato dantisahasrANi rathAnAM chApi mAriSha |
ashvaughAH puruShaughAshcha viparItaM samAyayuH || 82||

tatra tatraiva dRRishyante rathavAraNapattayaH |
sAdinashcha naravyAghra yudhyamAnA muhurmuhuH || 83||

\hrule

\medskip
                  44
\medskip

sa~njaya uvAcha||

rAja~nshatasahasrANi tatra tatra tadA tadA |
nirmaryAdaM prayuddhAni tatte vakShyAmi bhArata || 1||

na putraH pitaraM jaj~ne na pitA putramaurasam |
na bhrAtA bhrAtaraM tatra svasrIyaM na cha mAtulaH || 2||

mAtulaM na cha svasrIyo na sakhAyaM sakhA tathA |
AviShTA iva yudhyante pANDavAH kurubhiH saha || 3||

rathAnIkaM naravyAghrAH kechidabhyapatanrathaiH |
abhajyanta yugaireva yugAni bharatarShabha || 4||

ratheShAshcha ratheShAbhiH kUbarA rathakUbaraiH |
saMhatAH saMhataiH kechitparasparajighA.nsavaH || 5||

na shekushchalituM kechitsaMnipatya rathA rathaiH |
prabhinnAstu mahAkAyAH saMnipatya gajA gajaiH || 6||

bahudhAdArayankruddhA viShANairitaretaram |
satomarapatAkaishcha vAraNAH paravAraNaiH || 7||

abhisRRitya mahArAja vegavadbhirmahAgajaiH |
dantairabhihatAstatra chukrushuH paramAturAH || 8||

abhinItAshcha shikShAbhistottrA~NkushasamAhatAH |
suprabhinnAH prabhinnAnAM saMmukhAbhimukhA yayuH || 9||

prabhinnairapi sa.nsaktAH kechittatra mahAgajAH |
krau~nchavanninadaM muktvA prAdravanta tatastataH || 10||

samyakpraNItA nAgAshcha prabhinnakaraTAmukhAH |
RRiShTitomaranArAchairnirviddhA varavAraNAH || 11||

vinedurbhinnamarmANo nipetushcha gatAsavaH |
prAdravanta dishaH kechinnadanto bhairavAnravAn || 12||

gajAnAM pAdarakShAstu vyUDhoraskAH prahAriNaH |
RRiShTibhishcha dhanurbhishcha vimalaishcha parashvadhaiH || 13||

gadAbhirmusalaishchaiva bhiNDipAlaiH satomaraiH |
AyasaiH parighaishchaiva nistri.nshairvimalaiH shitaiH || 14||

pragRRihItaiH susa.nrabdhA dhAvamAnAstatastataH |
vyadRRishyanta mahArAja parasparajighA.nsavaH || 15||

rAjamAnAshcha nistri.nshAH sa.nsiktA narashoNitaiH |
pratyadRRishyanta shUrANAmanyonyamabhidhAvatAm || 16||

avakShiptAvadhUtAnAmasInAM vIrabAhubhiH |
sa~njaj~ne tumulaH shabdaH patatAM paramarmasu || 17||

gadAmusalarugNAnAM bhinnAnAM cha varAsibhiH |
dantidantAvabhinnAnAM mRRiditAnAM cha dantibhiH || 18||

tatra tatra naraughANAM kroshatAmitaretaram |
shushruvurdAruNA vAchaH pretAnAmiva bhArata || 19||

hayairapi hayArohAshchAmarApIDadhAribhiH |
ha.nsairiva mahAvegairanyonyamabhidudruvuH || 20||

tairvimuktA mahAprAsA jAmbUnadavibhUShaNAH |
AshugA vimalAstIkShNAH sampeturbhujagopamAH || 21||

ashvairagryajavaiH kechidAplutya mahato rathAn |
shirA.nsyAdadire vIrA rathinAmashvasAdinaH || 22||

bahUnapi hayArohAnbhallaiH saMnataparvabhiH |
rathI jaghAna samprApya bANagocharamAgatAn || 23||

nagameghapratIkAshAshchAkShipya turagAngajAH |
pAdairevAvamRRidnanta mattAH kanakabhUShaNAH || 24||

pATyamAneShu kumbheShu pArshveShvapi cha vAraNAH |
prAsairvinihatAH kechidvineduH paramAturAH || 25||

sAshvArohAnhayAnkechidunmathya varavAraNAH |
sahasA chikShipustatra sa~Nkule bhairave sati || 26||

sAshvArohAnviShANAgrairutkShipya turagAndvipAH |
rathaughAnavamRRidnantaH sadhvajAnparichakramuH || 27||

pu.nstvAdabhimadatvAchcha kechidatra mahAgajAH |
sAshvArohAnhayA~njaghnuH karaiH sacharaNaistathA || 28||

kechidAkShipya kariNaH sAshvAnapi rathAnkaraiH |
vikarShanto dishaH sarvAH samIyuH sarvashabdagAH || 29||

AshugA vimalAstIkShNAH sampeturbhujagopamAH |
narAshvakAyAnnirbhidya lauhAni kavachAni cha || 30||

nipeturvimalAH shaktyo vIrabAhubhirarpitAH |
maholkApratimA ghorAstatra tatra vishAM pate || 31||

dvIpicharmAvanaddhaishcha vyAghracharmashayairapi |
vikoshairvimalaiH khaDgairabhijaghnuH parAnraNe || 32||

abhiplutamabhikruddhamekapArshvAvadAritam |
vidarshayantaH sampetuH khaDgacharmaparashvadhaiH || 33||

shaktibhirdAritAH kechitsa~nChinnAshcha parashvadhaiH |
hastibhirmRRiditAH kechitkShuNNAshchAnye tura~NgamaiH || 34||

rathaneminikRRittAshcha nikRRittA nishitaiH sharaiH |
vikroshanti narA rAja.nstatra tatra sma bAndhavAn || 35||

putrAnanye pitR^Inanye bhrAtR^I.nshcha saha bAndhavaiH |
mAtulAnbhAgineyA.nshcha parAnapi cha sa.nyuge || 36||

vikIrNAntrAH subahavo bhagnasakthAshcha bhArata |
bAhubhiH subhujAchChinnaiH pArshveShu cha vidAritAH || 37||

krandantaH samadRRishyanta tRRiShitA jIvitepsavaH || 37||

tRRiShNAparigatAH kechidalpasattvA vishAM pate |
bhUmau nipatitAH sa~Nkhye jalameva yayAchire || 38||

rudhiraughapariklinnAH klishyamAnAshcha bhArata |
vyanindanbhRRishamAtmAnaM tava putrA.nshcha sa~NgatAn || 39||

apare kShatriyAH shUrAH kRRitavairAH parasparam |
naiva shastraM vimu~nchanti naiva krandanti mAriSha || 40||

tarjayanti cha saMhRRiShTAstatra tatra parasparam || 40||

nirdashya dashanaishchApi krodhAtsvadashanachChadAn |
bhrukuTIkuTilairvaktraiH prekShante cha parasparam || 41||

apare klishyamAnAstu vraNArtAH sharapIDitAH |
niShkUjAH samapadyanta dRRiDhasattvA mahAbalAH || 42||

anye tu virathAH shUrA rathamanyasya sa.nyuge |
prArthayAnA nipatitAH sa~NkShuNNA varavAraNaiH || 43||

ashobhanta mahArAja puShpitA iva ki.nshukAH || 43||

sambabhUvuranIkeShu bahavo bhairavasvanAH |
vartamAne mahAbhIme tasminvIravarakShaye || 44||

ahanattu pitA putraM putrashcha pitaraM raNe |
svasrIyo mAtulaM chApi svasrIyaM chApi mAtulaH || 45||

sakhAyaM cha sakhA rAjansambandhI bAndhavaM tathA |
evaM yuyudhire tatra kuravaH pANDavaiH saha || 46||

vartamAne bhaye tasminnirmaryAde mahAhave |
bhIShmamAsAdya pArthAnAM vAhinI samakampata || 47||

ketunA pa~nchatAreNa tAlena bharatarShabha |
rAjatena mahAbAhuruchChritena mahArathe || 48||

babhau bhIShmastadA rAja.nshchandramA iva meruNA || 48||

\hrule

\medskip
                  45
\medskip

sa~njaya uvAcha||

gatapUrvAhNabhUyiShThe tasminnahani dAruNe |
vartamAne mahAraudre mahAvIravarakShaye || 1||

durmukhaH kRRitavarmA cha kRRipaH shalyo vivi.nshatiH |
bhIShmaM jugupurAsAdya tava putreNa choditAH || 2||

etairatirathairguptaH pa~nchabhirbharatarShabha |
pANDavAnAmanIkAni vijagAhe mahArathaH || 3||

chedikAshikarUSheShu pA~nchAleShu cha bhArata |
bhIShmasya bahudhA tAlashcharanketuradRRishyata || 4||

shirA.nsi cha tadA bhIShmo bAhU.nshchApi sahAyudhAn |
nichakarta mahAvegairbhallaiH saMnataparvabhiH || 5||

nRRityato rathamArgeShu bhIShmasya bharatarShabha |
kechidArtasvaraM chakrurnAgA marmaNi tADitAH || 6||

abhimanyuH susa~NkruddhaH pisha~NgaisturagottamaiH |
sa.nyuktaM rathamAsthAya prAyAdbhIShmarathaM prati || 7||

jAmbUnadavichitreNa karNikAreNa ketunA |
abhyavarShata bhIShmaM cha tA.nshchaiva rathasattamAn || 8||

sa tAlaketostIkShNena ketumAhatya patriNA |
bhIShmeNa yuyudhe vIrastasya chAnucharaiH saha || 9||

kRRitavarmANamekena shalyaM pa~nchabhirAyasaiH |
viddhvA navabhirAnarChachChitAgraiH prapitAmaham || 10||

pUrNAyatavisRRiShTena samyakpraNihitena cha |
dhvajamekena vivyAdha jAmbUnadavibhUShitam || 11||

durmukhasya tu bhallena sarvAvaraNabhedinA |
jahAra sAratheH kAyAchChiraH saMnataparvaNA || 12||

dhanushchichCheda bhallena kArtasvaravibhUShitam |
kRRipasya nishitAgreNa tA.nshcha tIkShNamukhaiH sharaiH || 13||

jaghAna paramakruddho nRRityanniva mahArathaH |
tasya lAghavamudvIkShya tutuShurdevatA api || 14||

labdhalakShyatayA karShNeH sarve bhIShmamukhA rathAH |
sattvavantamamanyanta sAkShAdiva dhana~njayam || 15||

tasya lAghavamArgasthamalAtasadRRishaprabham |
dishaH paryapatachchApaM gANDIvamiva ghoShavat || 16||

tamAsAdya mahAvegairbhIShmo navabhirAshugaiH |
vivyAdha samare tUrNamArjuniM paravIrahA || 17||

dhvajaM chAsya tribhirbhallaishchichCheda paramaujasaH |
sArathiM cha tribhirbANairAjaghAna yatavrataH || 18||

tathaiva kRRitavarmA cha kRRipaH shalyashcha mAriSha |
viddhvA nAkampayatkArShNiM mainAkamiva parvatam || 19||

sa taiH parivRRitaH shUro dhArtarAShTrairmahArathaiH |
vavarSha sharavarShANi kArShNiH pa~ncharathAnprati || 20||

tatasteShAM mahAstrANi sa.nvArya sharavRRiShTibhiH |
nanAda balavAnkArShNirbhIShmAya visRRija~nsharAn || 21||

tatrAsya sumahadrAjanbAhvorbalamadRRishyata |
yatamAnasya samare bhIShmamardayataH sharaiH || 22||

parAkrAntasya tasyaiva bhIShmo.api prAhiNochCharAn |
sa tA.nshchichCheda samare bhIShmachApachyutA~nsharAn || 23||

tato dhvajamamogheShurbhIShmasya navabhiH sharaiH |
chichCheda samare vIrastata uchchukrushurjanAH || 24||

sa rAjato mahAskandhastAlo hemavibhUShitaH |
saubhadravishikhaishChinnaH papAta bhuvi bhArata || 25||

dhvajaM saubhadravishikhaiH patitaM bharatarShabha |
dRRiShTvA bhImo.anadaddhRRiShTaH saubhadramabhiharShayan || 26||

atha bhIShmo mahAstrANi divyAni cha bahUni cha |
prAdushchakre mahAraudraH kShaNe tasminmahAbalaH || 27||

tataH shatasahasreNa saubhadraM prapitAmahaH |
avAkiradameyAtmA sharANAM nataparvaNAm || 28||

tato dasha maheShvAsAH pANDavAnAM mahArathAH |
rakShArthamabhyadhAvanta saubhadraM tvaritA rathaiH || 29||

virATaH saha putreNa dhRRiShTadyumnashcha pArShataH |
bhImashcha kekayAshchaiva sAtyakishcha vishAM pate || 30||

javenApatatAM teShAM bhIShmaH shAntanavo raNe |
pA~nchAlyaM tribhirAnarChatsAtyakiM nishitaiH sharaiH || 31||

pUrNAyatavisRRiShTena kShureNa nishitena cha |
dhvajamekena chichCheda bhImasenasya patriNA || 32||

jAmbUnadamayaH ketuH kesarI narasattama |
papAta bhImasenasya bhIShmeNa mathito rathAt || 33||

bhImasenastribhirviddhvA bhIShmaM shAntanavaM raNe |
kRRipamekena vivyAdha kRRitavarmANamaShTabhiH || 34||

pragRRihItAgrahastena vairATirapi dantinA |
abhyadravata rAjAnaM madrAdhipatimuttaraH || 35||

tasya vAraNarAjasya javenApatato rathI |
shalyo nivArayAmAsa vegamapratimaM raNe || 36||

tasya kruddhaH sa nAgendro bRRihataH sAdhuvAhinaH |
padA yugamadhiShThAya jaghAna chaturo hayAn || 37||

sa hatAshve rathe tiShThanmadrAdhipatirAyasIm |
uttarAntakarIM shaktiM chikShepa bhujagopamAm || 38||

tayA bhinnatanutrANaH pravishya vipulaM tamaH |
sa papAta gajaskandhAtpramuktA~NkushatomaraH || 39||

samAdAya cha shalyo.asimavaplutya rathottamAt |
vAraNendrasya vikramya chichChedAtha mahAkaram || 40||

bhinnamarmA sharavrAtaishChinnahastaH sa vAraNaH |
bhImamArtasvaraM kRRitvA papAta cha mamAra cha || 41||

etadIdRRishakaM kRRitvA madrarAjo mahArathaH |
Aruroha rathaM tUrNaM bhAsvaraM kRRitavarmaNaH || 42||

uttaraM nihataM dRRiShTvA vairATirbhrAtaraM shubham |
kRRitavarmaNA cha sahitaM dRRiShTvA shalyamavasthitam || 43||

sha~NkhaH krodhAtprajajvAla haviShA havyavADiva || 43||

sa visphArya mahachchApaM kArtasvaravibhUShitam |
abhyadhAvajjighA.nsanvai shalyaM madrAdhipaM balI || 44||

mahatA rathava.nshena samantAtparivAritaH |
sRRijanbANamayaM varShaM prAyAchChalyarathaM prati || 45||

tamApatantaM samprekShya mattavAraNavikramam |
tAvakAnAM rathAH sapta samantAtparyavArayan || 46||

madrarAjaM parIpsanto mRRityordaMShTrAntaraM gatam || 46||

tato bhIShmo mahAbAhurvinadya jalado yathA |
tAlamAtraM dhanurgRRihya sha~NkhamabhyadravadraNe || 47||

tamudyatamudIkShyAtha maheShvAsaM mahAbalam |
santrastA pANDavI senA vAtavegahateva nauH || 48||

tatrArjunaH santvaritaH sha~NkhasyAsItpuraHsaraH |
bhIShmAdrakShyo.ayamadyeti tato yuddhamavartata || 49||

hAhAkAro mahAnAsIdyodhAnAM yudhi yudhyatAm |
tejastejasi sampRRiktamityevaM vismayaM yayuH || 50||

atha shalyo gadApANiravatIrya mahArathAt |
sha~Nkhasya chaturo vAhAnahanadbharatarShabha || 51||

sa hatAshvAdrathAttUrNaM khaDgamAdAya vidrutaH |
bIbhatsoH syandanaM prApya tataH shAntimavindata || 52||

tato bhIShmarathAttUrNamutpatanti patatriNaH |
yairantarikShaM bhUmishcha sarvataH samavastRRitam || 53||

pA~nchAlAnatha matsyA.nshcha kekayA.nshcha prabhadrakAn |
bhIShmaH praharatAM shreShThaH pAtayAmAsa mArgaNaiH || 54||

utsRRijya samare tUrNaM pANDavaM savyasAchinam |
abhyadravata pA~nchAlyaM drupadaM senayA vRRitam || 55||

priyaM sambandhinaM rAja~nsharAnavakiranbahUn || 55||

agnineva pradagdhAni vanAni shishirAtyaye |
sharadagdhAnyadRRishyanta sainyAni drupadasya ha || 56||

atiShThata raNe bhIShmo vidhUma iva pAvakaH || 56||

madhya.ndine yathAdityaM tapantamiva tejasA |
na shekuH pANDaveyasya yodhA bhIShmaM nirIkShitum || 57||

vIkShAM chakruH samantAtte pANDavA bhayapIDitAH |
trAtAraM nAdhyagachChanta gAvaH shItArditA iva || 58||

hatavipradrute sainye nirutsAhe vimardite |
hAhAkAro mahAnAsItpANDusainyeShu bhArata || 59||

tato bhIShmaH shAntanavo nityaM maNDalakArmukaH |
mumocha bANAndIptAgrAnahInAshIviShAniva || 60||

sharairekAyanIkurvandishaH sarvA yatavrataH |
jaghAna pANDavarathAnAdishyAdishya bhArata || 61||

tataH sainyeShu bhagneShu mathiteShu cha sarvashaH |
prApte chAstaM dinakare na prAj~nAyata ki~nchana || 62||

bhIShmaM cha samudIryantaM dRRiShTvA pArthA mahAhave |
avahAramakurvanta sainyAnAM bharatarShabha || 63||

\hrule

\medskip
              dvitIyayuddhadivasaH
                  46
\medskip

sa~njaya uvAcha||

kRRite.avahAre sainyAnAM prathame bharatarShabha |
bhIShme cha yudhi sa.nrabdhe hRRiShTe duryodhane tathA || 1||

dharmarAjastatastUrNamabhigamya janArdanam |
bhrAtRRibhiH sahitaH sarvaiH sarvaishchaiva janeshvaraiH || 2||

shuchA paramayA yuktashchintayAnaH parAjayam |
vArShNeyamabravIdrAjandRRiShTvA bhIShmasya vikramam || 3||

kRRiShNa pashya maheShvAsaM bhIShmaM bhImaparAkramam |
sharairdahantaM sainyaM me grIShme kakShamivAnalam || 4||

kathamenaM mahAtmAnaM shakShyAmaH prativIkShitum |
lelihyamAnaM sainyaM me haviShmantamivAnalam || 5||

etaM hi puruShavyAghraM dhanuShmantaM mahAbalam |
dRRiShTvA vipradrutaM sainyaM madIyaM mArgaNAhatam || 6||

shakyo jetuM yamaH kruddho vajrapANishcha sa.nyuge |
varuNaH pAshabhRRichchApi kubero vA gadAdharaH || 7||

na tu bhIShmo mahAtejAH shakyo jetuM mahAbalaH |
so.ahamevaM gate magno bhIShmAgAdhajale.aplavaH || 8||

Atmano buddhidaurbalyAdbhIShmamAsAdya keshava |
vanaM yAsyAmi govinda shreyo me tatra jIvitum || 9||

na tvimAnpRRithivIpAlAndAtuM bhIShmAya mRRityave |
kShapayiShyati senAM me kRRiShNa bhIShmo mahAstravit || 10||

yathAnalaM prajvalitaM pata~NgAH samabhidrutAH |
vinAshAyaiva gachChanti tathA me sainiko janaH || 11||

kShayaM nIto.asmi vArShNeya rAjyahetoH parAkramI |
bhrAtarashchaiva me vIrAH karshitAH sharapIDitAH || 12||

matkRRite bhrAtRRisauhArdAdrAjyAdbhraShTAstathA sukhAt |
jIvitaM bahu manye.ahaM jIvitaM hyadya durlabham || 13||

jIvitasya hi sheSheNa tapastapsyAmi dushcharam |
na ghAtayiShyAmi raNe mitrANImAni keshava || 14||

rathAnme bahusAhasrAndivyairastrairmahAbalaH |
ghAtayatyanishaM bhIShmaH pravarANAM prahAriNAm || 15||

kiM nu kRRitvA kRRitaM me syAdbrUhi mAdhava mAchiram |
madhyasthamiva pashyAmi samare savyasAchinam || 16||

eko bhImaH paraM shaktyA yudhyatyeSha mahAbhujaH |
kevalaM bAhuvIryeNa kShatradharmamanusmaran || 17||

gadayA vIraghAtinyA yathotsAhaM mahAmanAH |
karotyasukaraM karma gajAshvarathapattiShu || 18||

nAlameSha kShayaM kartuM parasainyasya mAriSha |
Arjavenaiva yuddhena vIra varShashatairapi || 19||

eko.astravitsakhA te.ayaM so.apyasmAnsamupekShate |
nirdahyamAnAnbhIShmeNa droNena cha mahAtmanA || 20||

divyAnyastrANi bhIShmasya droNasya cha mahAtmanaH |
dhakShyanti kShatriyAnsarvAnprayuktAni punaH punaH || 21||

kRRiShNa bhIShmaH susa.nrabdhaH sahitaH sarvapArthivaiH |
kShapayiShyati no nUnaM yAdRRisho.asya parAkramaH || 22||

sa tvaM pashya maheShvAsaM yogIShvara mahAratham |
yo bhIShmaM shamayetsa~Nkhye dAvAgniM jalado yathA || 23||

tava prasAdAdgovinda pANDavA nihatadviShaH |
svarAjyamanusamprAptA modiShyanti sabAndhavAH || 24||

evamuktvA tataH pArtho dhyAyannAste mahAmanAH |
chiramantarmanA bhUtvA shokopahatachetanaH || 25||

shokArtaM pANDavaM j~nAtvA duHkhena hatachetasam |
abravIttatra govindo harShayansarvapANDavAn || 26||

mA shucho bharatashreShTha na tvaM shochitumarhasi |
yasya te bhrAtaraH shUrAH sarvalokasya dhanvinaH || 27||

ahaM cha priyakRRidrAjansAtyakishcha mahArathaH |
virATadrupadau vRRiddhau dhRRiShTadyumnashcha pArShataH || 28||

tathaiva sabalAH sarve rAjAno rAjasattama |
tvatprasAdaM pratIkShante tvadbhaktAshcha vishAM pate || 29||

eSha te pArShato nityaM hitakAmaH priye rataH |
senApatyamanuprApto dhRRiShTadyumno mahAbalaH || 30||

shikhaNDI cha mahAbAho bhIShmasya nidhanaM kila || 30||

etachChrutvA tato rAjA dhRRiShTadyumnaM mahAratham |
abravItsamitau tasyAM vAsudevasya shRRiNvataH || 31||

dhRRiShTadyumna nibodhedaM yattvA vakShyAmi mAriSha |
nAtikramyaM bhavettachcha vachanaM mama bhAShitam || 32||

bhavAnsenApatirmahyaM vAsudevena saMmataH |
kArttikeyo yathA nityaM devAnAmabhavatpurA || 33||

tathA tvamapi pANDUnAM senAnIH puruSharShabha || 33||

sa tvaM puruShashArdUla vikramya jahi kauravAn |
ahaM cha tvAnuyAsyAmi bhImaH kRRiShNashcha mAriSha || 34||

mAdrIputrau cha sahitau draupadeyAshcha da.nshitAH |
ye chAnye pRRithivIpAlAH pradhAnAH puruSharShabha || 35||

tata uddharShayansarvAndhRRiShTadyumno.abhyabhAShata |
ahaM droNAntakaH pArtha vihitaH shambhunA purA || 36||

raNe bhIShmaM tathA droNaM kRRipaM shalyaM jayadratham |
sarvAnadya raNe dRRiptAnpratiyotsyAmi pArthiva || 37||

athotkruShTaM maheShvAsaiH pANDavairyuddhadurmadaiH |
samudyate pArthivendre pArShate shatrusUdane || 38||

tamabravIttataH pArthaH pArShataM pRRitanApatim |
vyUhaH krau~nchAruNo nAma sarvashatrunibarhaNaH || 39||

yaM bRRihaspatirindrAya tadA devAsure.abravIt |
taM yathAvatprativyUha parAnIkavinAshanam || 40||

adRRiShTapUrvaM rAjAnaH pashyantu kurubhiH saha || 40||

tathoktaH sa nRRidevena viShNurvajrabhRRitA iva |
prabhAte sarvasainyAnAmagre chakre dhana~njayam || 41||

AdityapathagaH ketustasyAdbhutamanoramaH |
shAsanAtpuruhUtasya nirmito vishvakarmaNA || 42||

indrAyudhasavarNAbhiH patAkAbhirala~NkRRitaH |
AkAshaga ivAkAshe gandharvanagaropamaH || 43||

nRRityamAna ivAbhAti rathacharyAsu mAriSha || 43||

tena ratnavatA pArthaH sa cha gANDIvadhanvanA |
babhUva paramopetaH svayambhUriva bhAnunA || 44||

shiro.abhUddrupado rAjA mahatyA senayA vRRitaH |
kuntibhojashcha chaidyashcha chakShuShyAstAM janeshvara || 45||

dAshArNakAH prayAgAshcha dAsherakagaNaiH saha |
anUpagAH kirAtAshcha grIvAyAM bharatarShabha || 46||

paTachcharaishcha huNDaishcha rAjanpauravakaistathA |
niShAdaiH sahitashchApi pRRiShThamAsIdyudhiShThiraH || 47||

pakShau tu bhImasenashcha dhRRiShTadyumnashcha pArShataH |
draupadeyAbhimanyushcha sAtyakishcha mahArathaH || 48||

pishAchA daradAshchaiva puNDrAH kuNDIviShaiH saha |
maDakA laDakAshchaiva ta~NgaNAH parata~NgaNAH || 49||

bAhlikAstittirAshchaiva cholAH pANDyAshcha bhArata |
ete janapadA rAjandakShiNaM pakShamAshritAH || 50||

agniveShyA jagattuNDAH paladAshAshcha bhArata |
shabarAstumbupAshchaiva vatsAshcha saha nAkulaiH || 51||

nakulaH sahadevashcha vAmaM pArshvaM samAshritAH || 51||

rathAnAmayutaM pakShau shirashcha niyutaM tathA |
pRRiShThamarbudamevAsItsahasrANi cha vi.nshatiH || 52||

grIvAyAM niyutaM chApi sahasrANi cha saptatiH || 52||

pakShakoTiprapakSheShu pakShAnteShu cha vAraNAH |
jagmuH parivRRitA rAja.nshchalanta iva parvatAH || 53||

jaghanaM pAlayAmAsa virATaH saha kekayaiH |
kAshirAjashcha shaibyashcha rathAnAmayutaistribhiH || 54||

evametaM mahAvyUhaM vyUhya bhArata pANDavAH |
sUryodayanamichChantaH sthitA yuddhAya da.nshitAH || 55||

teShAmAdityavarNAni vimalAni mahAnti cha |
shvetachChatrANyashobhanta vAraNeShu ratheShu cha || 56||

\hrule

\medskip
                  47
\medskip

sa~njaya uvAcha||

krau~nchaM tato mahAvyUhamabhedyaM tanayastava |
vyUDhaM dRRiShTvA mahAghoraM pArthenAmitatejasA || 1||

AchAryamupasa~Ngamya kRRipaM shalyaM cha mAriSha |
saumadattiM vikarNaM cha ashvatthAmAnameva cha || 2||

duHshAsanAdInbhrAtR^I.nshcha sa sarvAneva bhArata |
anyA.nshcha subahU~nshUrAnyuddhAya samupAgatAn || 3||

prAhedaM vachanaM kAle harShaya.nstanayastava |
nAnAshastrapraharaNAH sarve shastrAstravedinaH || 4||

ekaikashaH samarthA hi yUyaM sarve mahArathAH |
pANDuputrAnraNe hantuM sasainyAnkimu saMhatAH || 5||

aparyAptaM tadasmAkaM balaM bhIShmAbhirakShitam |
paryAptaM tvidameteShAM balaM pArthivasattamAH || 6||

sa.nsthAnAH shUrasenAshcha veNikAH kukurAstathA |
ArevakAstrigartAshcha madrakA yavanAstathA || 7||

shatru~njayena sahitAstathA duHshAsanena cha |
vikarNena cha vIreNa tathA nandopanandakaiH || 8||

chitrasenena sahitAH sahitAH pANibhadrakaiH |
bhIShmamevAbhirakShantu saha sainyapuraskRRitAH || 9||

tato droNashcha bhIShmashcha tava putrashcha mAriSha |
avyUhanta mahAvyUhaM pANDUnAM pratibAdhane || 10||

bhIShmaH sainyena mahatA samantAtparivAritaH |
yayau prakarShanmahatIM vAhinIM surarADiva || 11||

tamanvayAnmaheShvAso bhAradvAjaH pratApavAn |
kuntalaishcha dashArNaishcha mAgadhaishcha vishAM pate || 12||

vidarbhairmekalaishchaiva karNaprAvaraNairapi |
sahitAH sarvasainyena bhIShmamAhavashobhinam || 13||

gAndhArAH sindhusauvIrAH shibayo.atha vasAtayaH |
shakunishcha svasainyena bhAradvAjamapAlayat || 14||

tato duryodhano rAjA sahitaH sarvasodaraiH |
ashvAtakairvikarNaishcha tathA sharmilakosalaiH || 15||

daradaishchUchupaishchaiva tathA kShudrakamAlavaiH |
abhyarakShata saMhRRiShTaH saubaleyasya vAhinIm || 16||

bhUrishravAH shalaH shalyo bhagadattashcha mAriSha |
vindAnuvindAvAvantyau vAmaM pArshvamapAlayan || 17||

saumadattiH susharmA cha kAmbojashcha sudakShiNaH |
shatAyushcha shrutAyushcha dakShiNaM pArshvamAsthitAH || 18||

ashvatthAmA kRRipashchaiva kRRitavarmA cha sAtvataH |
mahatyA senayA sArdhaM senApRRiShThe vyavasthitAH || 19||

pRRiShThagopAstu tasyAsannAnAdeshyA janeshvarAH |
ketumAnvasudAnashcha putraH kAshyasya chAbhibhUH || 20||

tataste tAvakAH sarve hRRiShTA yuddhAya bhArata |
dadhmuH sha~NkhAnmudA yuktAH siMhanAdA.nshcha nAdayan || 21||

teShAM shrutvA tu hRRiShTAnAM kuruvRRiddhaH pitAmahaH |
siMhanAdaM vinadyochchaiH sha~NkhaM dadhmau pratApavAn || 22||

tataH sha~NkhAshcha bheryashcha peshyashcha vividhAH paraiH |
AnakAshchAbhyahanyanta sa shabdastumulo.abhavat || 23||

tataH shvetairhayairyukte mahati syandane sthitau |
pradadhmatuH sha~Nkhavarau hemaratnapariShkRRitau || 24||

pA~nchajanyaM hRRiShIkesho devadattaM dhana~njayaH |
pauNDraM dadhmau mahAsha~NkhaM bhImakarmA vRRikodaraH || 25||

anantavijayaM rAjA kuntIputro yudhiShThiraH |
nakulaH sahadevashcha sughoShamaNipuShpakau || 26||

kAshirAjashcha shaibyashcha shikhaNDI cha mahArathaH |
dhRRiShTadyumno virATashcha sAtyakishcha mahAyashAH || 27||

pA~nchAlyashcha maheShvAso draupadyAH pa~ncha chAtmajAH |
sarve dadhmurmahAsha~NkhAnsiMhanAdA.nshcha nedire || 28||

sa ghoShaH sumahA.nstatra vIraistaiH samudIritaH |
nabhashcha pRRithivIM chaiva tumulo vyanunAdayat || 29||

evamete mahArAja prahRRiShTAH kurupANDavAH |
punaryuddhAya sa~njagmustApayAnAH parasparam || 30||

\hrule

\medskip
                  48
\medskip

dhRRitarAShTra uvAcha||

evaM vyUDheShvanIkeShu mAmakeShvitareShu cha |
kathaM praharatAM shreShThAH samprahAraM prachakrire || 1||

sa~njaya uvAcha||

samaM vyUDheShvanIkeShu saMnaddhA ruchiradhvajAH |
apAramiva sa.ndRRishya sAgarapratimaM balam || 2||

teShAM madhye sthito rAjA putro duryodhanastava |
abravIttAvakAnsarvAnyudhyadhvamiti da.nshitAH || 3||

te manaH krUramAsthAya samabhityaktajIvitAH |
pANDavAnabhyavartanta sarva evochChritadhvajAH || 4||

tato yuddhaM samabhavattumulaM lomaharShaNam |
tAvakAnAM pareShAM cha vyatiShaktarathadvipam || 5||

muktAstu rathibhirbANA rukmapu~NkhAH sutejanAH |
saMnipeturakuNThAgrA nAgeShu cha hayeShu cha || 6||

tathA pravRRitte sa~NgrAme dhanurudyamya da.nshitaH |
abhipatya mahAbAhurbhIShmo bhImaparAkramaH || 7||

saubhadre bhImasene cha shaineye cha mahArathe |
kekaye cha virATe cha dhRRiShTadyumne cha pArShate || 8||

eteShu naravIreShu chedimatsyeShu chAbhitaH |
vavarSha sharavarShANi vRRiddhaH kurupitAmahaH || 9||

prAkampata mahAvyUhastasminvIrasamAgame |
sarveShAmeva sainyAnAmAsIdvyatikaro mahAn || 10||

sAditadhvajanAgAshcha hatapravaravAjinaH |
viprayAtarathAnIkAH samapadyanta pANDavAH || 11||

arjunastu naravyAghro dRRiShTvA bhIShmaM mahAratham |
vArShNeyamabravItkruddho yAhi yatra pitAmahaH || 12||

eSha bhIShmaH susa~Nkruddho vArShNeya mama vAhinIm |
nAshayiShyati suvyaktaM duryodhanahite rataH || 13||

eSha droNaH kRRipaH shalyo vikarNashcha janArdana |
dhArtarAShTrAshcha sahitA duryodhanapurogamAH || 14||

pA~nchAlAnnihaniShyanti rakShitA dRRiDhadhanvanA |
so.ahaM bhIShmaM gamiShyAmi sainyahetorjanArdana || 15||

tamabravIdvAsudevo yatto bhava dhana~njaya |
eSha tvA prApaye vIra pitAmaharathaM prati || 16||

evamuktvA tataH shaurI rathaM taM lokavishrutam |
prApayAmAsa bhIShmAya rathaM prati janeshvara || 17||

cha~nchadbahupatAkena balAkAvarNavAjinA |
samuchChritamahAbhImanadadvAnaraketunA || 18||

mahatA meghanAdena rathenAdityavarchasA || 18||

vinighnankauravAnIkaM shUrasenA.nshcha pANDavaH |
AyAchCharAnnuda~nshIghraM suhRRichChoShavinAshanaH || 19||

tamApatantaM vegena prabhinnamiva vAraNam |
trAsayAnaM raNe shUrAnpAtayantaM cha sAyakaiH || 20||

saindhavapramukhairguptaH prAchyasauvIrakekayaiH |
sahasA pratyudIyAya bhIShmaH shAntanavo.arjunam || 21||

ko hi gANDIvadhanvAnamanyaH kurupitAmahAt |
droNavaikartanAbhyAM vA rathaH sa.nyAtumarhati || 22||

tato bhIShmo mahArAja kauravANAM pitAmahaH |
arjunaM saptasaptatyA nArAchAnAM samAvRRiNot || 23||

droNashcha pa~nchavi.nshatyA kRRipaH pa~nchAshatA sharaiH |
duryodhanashchatuHShaShTyA shalyashcha navabhiH sharaiH || 24||

saindhavo navabhishchApi shakunishchApi pa~nchabhiH |
vikarNo dashabhirbhallai rAjanvivyAdha pANDavam || 25||

sa tairviddho maheShvAsaH samantAnnishitaiH sharaiH |
na vivyathe mahAbAhurbhidyamAna ivAchalaH || 26||

sa bhIShmaM pa~nchavi.nshatyA kRRipaM cha navabhiH sharaiH |
droNaM ShaShTyA naravyAghro vikarNaM cha tribhiH sharaiH || 27||

ArtAyaniM tribhirbANai rAjAnaM chApi pa~nchabhiH |
pratyavidhyadameyAtmA kirITI bharatarShabha || 28||

taM sAtyakirvirATashcha dhRRiShTadyumnashcha pArShataH |
draupadeyAbhimanyushcha parivavrurdhana~njayam || 29||

tato droNaM maheShvAsaM gA~Ngeyasya priye ratam |
abhyavarShata pA~nchAlyaH sa.nyuktaH saha somakaiH || 30||

bhIShmastu rathinAM shreShThastUrNaM vivyAdha pANDavam |
ashItyA nishitairbANaistato.akroshanta tAvakAH || 31||

teShAM tu ninadaM shrutvA prahRRiShTAnAM prahRRiShTavat |
pravivesha tato madhyaM rathasiMhaH pratApavAn || 32||

teShAM tu rathasiMhAnAM madhyaM prApya dhana~njayaH |
chikrIDa dhanuShA rAja.NllakShyaM kRRitvA mahArathAn || 33||

tato duryodhano rAjA bhIShmamAha janeshvaraH |
pIDyamAnaM svakaM sainyaM dRRiShTvA pArthena sa.nyuge || 34||

eSha pANDusutastAta kRRiShNena sahito balI |
yatatAM sarvasainyAnAM mUlaM naH parikRRintati || 35||

tvayi jIvati gA~Ngeye droNe cha rathinAM vare || 35||

tvatkRRite hyeSha karNo.api nyastashastro mahArathaH |
na yudhyati raNe pArthaM hitakAmaH sadA mama || 36||

sa tathA kuru gA~Ngeya yathA hanyeta phalgunaH |
evamuktastato rAjanpitA devavratastava || 37||

dhikkShatradharmamityuktvA yayau pArtharathaM prati || 37||

ubhau shvetahayau rAjansa.nsaktau dRRishya pArthivAH |
siMhanAdAnbhRRishaM chakruH sha~NkhashabdA.nshcha bhArata || 38||

drauNirduryodhanashchaiva vikarNashcha tavAtmajaH |
parivArya raNe bhIShmaM sthitA yuddhAya mAriSha || 39||

tathaiva pANDavAH sarve parivArya dhana~njayam |
sthitA yuddhAya mahate tato yuddhamavartata || 40||

gA~Ngeyastu raNe pArthamAnarChannavabhiH sharaiH |
tamarjunaH pratyavidhyaddashabhirmarmavedhibhiH || 41||

tataH sharasahasreNa suprayuktena pANDavaH |
arjunaH samarashlAghI bhIShmasyAvArayaddishaH || 42||

sharajAlaM tatastattu sharajAlena kaurava |
vArayAmAsa pArthasya bhIShmaH shAntanavastathA || 43||

ubhau paramasaMhRRiShTAvubhau yuddhAbhinandinau |
nirvisheShamayudhyetAM kRRitapratikRRitaiShiNau || 44||

bhIShmachApavimuktAni sharajAlAni sa~NghashaH |
shIryamANAnyadRRishyanta bhinnAnyarjunasAyakaiH || 45||

tathaivArjunamuktAni sharajAlAni bhAgashaH |
gA~NgeyasharanunnAni nyapatanta mahItale || 46||

arjunaH pa~nchavi.nshatyA bhIShmamArchChachChitaiH sharaiH |
bhIShmo.api samare pArthaM vivyAdha tri.nshatA sharaiH || 47||

anyonyasya hayAnviddhvA dhvajau cha sumahAbalau |
ratheShAM rathachakre cha chikrIDaturari.ndamau || 48||

tataH kruddho mahArAja bhIShmaH praharatAM varaH |
vAsudevaM tribhirbANairAjaghAna stanAntare || 49||

bhIShmachApachyutairbANairnirviddho madhusUdanaH |
virarAja raNe rAjansapuShpa iva ki.nshukaH || 50||

tato.arjuno bhRRishaM kruddho nirviddhaM prekShya mAdhavam |
gA~NgeyasArathiM sa~Nkhye nirbibheda tribhiH sharaiH || 51||

yatamAnau tu tau vIrAvanyonyasya vadhaM prati |
nAshaknutAM tadAnyonyamabhisandhAtumAhave || 52||

maNDalAni vichitrANi gatapratyAgatAni cha |
adarshayetAM bahudhA sUtasAmarthyalAghavAt || 53||

antaraM cha prahAreShu tarkayantau mahArathau |
rAjannantaramArgasthau sthitAvAstAM muhurmuhuH || 54||

ubhau siMharavonmishraM sha~NkhashabdaM prachakratuH |
tathaiva chApanirghoShaM chakratustau mahArathau || 55||

tayoH sha~NkhapraNAdena rathanemisvanena cha |
dAritA sahasA bhUmishchakampa cha nanAda cha || 56||

na tayorantaraM kashchiddadRRishe bharatarShabha |
balinau samare shUrAvanyonyasadRRishAvubhau || 57||

chihnamAtreNa bhIShmaM tu prajaj~nustatra kauravAH |
tathA pANDusutAH pArthaM chihnamAtreNa jaj~nire || 58||

tayornRRivarayo rAjandRRishya tAdRRikparAkramam |
vismayaM sarvabhUtAni jagmurbhArata sa.nyuge || 59||

na tayorvivaraM kashchidraNe pashyati bhArata |
dharme sthitasya hi yathA na kashchidvRRijinaM kvachit || 60||

ubhau hi sharajAlena tAvadRRishyau babhUvatuH |
prakAshau cha punastUrNaM babhUvaturubhau raNe || 61||

tatra devAH sagandharvAshchAraNAshcha saharShibhiH |
anyonyaM pratyabhAShanta tayordRRiShTvA parAkramam || 62||

na shakyau yudhi sa.nrabdhau jetumetau mahArathau |
sadevAsuragandharvairlokairapi katha~nchana || 63||

AshcharyabhUtaM lokeShu yuddhametanmahAdbhutam |
naitAdRRishAni yuddhAni bhaviShyanti katha~nchana || 64||

nApi shakyo raNe jetuM bhIShmaH pArthena dhImatA |
sadhanushcha rathasthashcha pravapansAyakAnraNe || 65||

tathaiva pANDavaM yuddhe devairapi durAsadam |
na vijetuM raNe bhIShma utsaheta dhanurdharam || 66||

iti sma vAchaH shrUyante prochcharantyastatastataH |
gA~NgeyArjunayoH sa~Nkhye stavayuktA vishAM pate || 67||

tvadIyAstu tato yodhAH pANDaveyAshcha bhArata |
anyonyaM samare jaghnustayostatra parAkrame || 68||

shitadhAraistathA khaDgairvimalaishcha parashvadhaiH |
sharairanyaishcha bahubhiH shastrairnAnAvidhairyudhi || 69||

ubhayoH senayorvIrA nyakRRintanta parasparam || 69||

vartamAne tathA ghore tasminyuddhe sudAruNe |
droNapA~nchAlyayo rAjanmahAnAsItsamAgamaH || 70||

\hrule

\medskip
                  49
\medskip

dhRRitarAShTra uvAcha||

kathaM droNo maheShvAsaH pA~nchAlyashchApi pArShataH |
raNe samIyaturyattau tanmamAchakShva sa~njaya || 1||

diShTameva paraM manye pauruShAdapi sa~njaya |
yatra shAntanavo bhIShmo nAtaradyudhi pANDavam || 2||

bhIShmo hi samare kruddho hanyAllokA.nshcharAcharAn |
sa kathaM pANDavaM yuddhe nAtaratsa~njayaujasA || 3||

sa~njaya uvAcha||

shRRiNu rAjansthiro bhUtvA yuddhametatsudAruNam |
na shakyaH pANDavo jetuM devairapi savAsavaiH || 4||

droNastu nishitairbANairdhRRiShTadyumnamayodhayat |
sArathiM chAsya bhallena rathanIDAdapAtayat || 5||

tasyAtha chaturo vAhA.nshchaturbhiH sAyakottamaiH |
pIDayAmAsa sa~Nkruddho dhRRiShTadyumnasya mAriSha || 6||

dhRRiShTadyumnastato droNaM navatyA nishitaiH sharaiH |
vivyAdha prahasanvIrastiShTha tiShTheti chAbravIt || 7||

tataH punarameyAtmA bhAradvAjaH pratApavAn |
sharaiH prachChAdayAmAsa dhRRiShTadyumnamamarShaNam || 8||

Adade cha sharaM ghoraM pArShatasya vadhaM prati |
shakrAshanisamasparshaM mRRityudaNDamivAparam || 9||

hAhAkAro mahAnAsItsarvasainyasya bhArata |
tamiShuM sandhitaM dRRiShTvA bhAradvAjena sa.nyuge || 10||

tatrAdbhutamapashyAma dhRRiShTadyumnasya pauruSham |
yadekaH samare vIrastasthau giririvAchalaH || 11||

taM cha dIptaM sharaM ghoramAyAntaM mRRityumAtmanaH |
chichCheda sharavRRiShTiM cha bhAradvAje mumocha ha || 12||

tata uchchukrushuH sarve pA~nchAlAH pANDavaiH saha |
dhRRiShTadyumnena tatkarma kRRitaM dRRiShTvA suduShkaram || 13||

tataH shaktiM mahAvegAM svarNavaiDUryabhUShitAm |
droNasya nidhanAkA~NkShI chikShepa sa parAkramI || 14||

tAmApatantIM sahasA shaktiM kanakabhUShaNAm |
tridhA chikShepa samare bhAradvAjo hasanniva || 15||

shaktiM vinihatAM dRRiShTvA dhRRiShTadyumnaH pratApavAn |
vavarSha sharavarShANi droNaM prati janeshvara || 16||

sharavarShaM tatastaM tu saMnivArya mahAyashAH |
droNo drupadaputrasya madhye chichCheda kArmukam || 17||

sa chChinnadhanvA samare gadAM gurvIM mahAyashAH |
droNAya preShayAmAsa girisAramayIM balI || 18||

sA gadA vegavanmuktA prAyAddroNajighA.nsayA |
tatrAdbhutamapashyAma bhAradvAjasya vikramam || 19||

lAghavAdvya.nsayAmAsa gadAM hemavibhUShitAm |
vya.nsayitvA gadAM tAM cha preShayAmAsa pArShate || 20||

bhallAnsunishitAnpItAnsvarNapu~NkhA~nshilAshitAn |
te tasya kavachaM bhittvA papuH shoNitamAhave || 21||

athAnyaddhanurAdAya dhRRiShTadyumno mahAmanAH |
droNaM yudhi parAkramya sharairvivyAdha pa~nchabhiH || 22||

rudhirAktau tatastau tu shushubhAte nararShabhau |
vasantasamaye rAjanpuShpitAviva ki.nshukau || 23||

amarShitastato rAjanparAkramya chamUmukhe |
droNo drupadaputrasya punashchichCheda kArmukam || 24||

athainaM ChinnadhanvAnaM sharaiH saMnataparvabhiH |
avAkiradameyAtmA vRRiShTyA megha ivAchalam || 25||

sArathiM chAsya bhallena rathanIDAdapAtayat |
athAsya chaturo vAhA.nshchaturbhirnishitaiH sharaiH || 26||

pAtayAmAsa samare siMhanAdaM nanAda cha |
tato.apareNa bhallena hastAchchApamathAchChinat || 27||

sa chChinnadhanvA viratho hatAshvo hatasArathiH |
gadApANiravArohatkhyApayanpauruShaM mahat || 28||

tAmasya vishikhaistUrNaM pAtayAmAsa bhArata |
rathAdanavarUDhasya tadadbhutamivAbhavat || 29||

tataH sa vipulaM charma shatachandraM cha bhAnumat |
khaDgaM cha vipulaM divyaM pragRRihya subhujo balI || 30||

abhidudrAva vegena droNasya vadhakA~NkShayA |
AmiShArthI yathA siMho vane mattamiva dvipam || 31||

tatrAdbhutamapashyAma bhAradvAjasya pauruSham |
lAghavaM chAstrayogaM cha balaM bAhvoshcha bhArata || 32||

yadenaM sharavarSheNa vArayAmAsa pArShatam |
na shashAka tato gantuM balavAnapi sa.nyuge || 33||

tatra sthitamapashyAma dhRRiShTadyumnaM mahAratham |
vArayANaM sharaughA.nshcha charmaNA kRRitahastavat || 34||

tato bhImo mahAbAhuH sahasAbhyapatadbalI |
sAhAyyakArI samare pArShatasya mahAtmanaH || 35||

sa droNaM nishitairbANai rAjanvivyAdha saptabhiH |
pArShataM cha tadA tUrNamanyamAropayadratham || 36||

tato duryodhano rAjA kali~NgaM samachodayat |
sainyena mahatA yuktaM bhAradvAjasya rakShaNe || 37||

tataH sA mahatI senA kali~NgAnAM janeshvara |
bhImamabhyudyayau tUrNaM tava putrasya shAsanAt || 38||

pA~nchAlyamabhisantyajya droNo.api rathinAM varaH |
virATadrupadau vRRiddhau yodhayAmAsa sa~Ngatau || 39||

dhRRiShTadyumno.api samare dharmarAjaM samabhyayAt || 39||

tataH pravavRRite yuddhaM tumulaM lomaharShaNam |
kali~NgAnAM cha samare bhImasya cha mahAtmanaH || 40||

jagataH prakShayakaraM ghorarUpaM bhayAnakam || 40||

\hrule

\medskip
                  50
\medskip

dhRRitarAShTra uvAcha||

tathA pratisamAdiShTaH kali~Ngo vAhinIpatiH |
kathamadbhutakarmANaM bhImasenaM mahAbalam || 1||

charantaM gadayA vIraM daNDapANimivAntakam |
yodhayAmAsa samare kali~NgaH saha senayA || 2||

sa~njaya uvAcha||

putreNa tava rAjendra sa tathokto mahAbalaH |
mahatyA senayA guptaH prAyAdbhImarathaM prati || 3||

tAmApatantIM sahasA kali~NgAnAM mahAchamUm |
rathanAgAshvakalilAM pragRRihItamahAyudhAm || 4||

bhImasenaH kali~NgAnAmArChadbhArata vAhinIm |
ketumantaM cha naiShAdimAyAntaM saha chedibhiH || 5||

tataH shrutAyuH sa~Nkruddho rAj~nA ketumatA saha |
AsasAda raNe bhImaM vyUDhAnIkeShu chediShu || 6||

rathairanekasAhasraiH kali~NgAnAM janAdhipaH |
ayutena gajAnAM cha niShAdaiH saha ketumAn || 7||

bhImasenaM raNe rAjansamantAtparyavArayat || 7||

chedimatsyakarUShAshcha bhImasenapurogamAH |
abhyavartanta sahasA niShAdAnsaha rAjabhiH || 8||

tataH pravavRRite yuddhaM ghorarUpaM bhayAnakam |
prajAnanna cha yodhAnsvAnparasparajighA.nsayA || 9||

ghoramAsIttato yuddhaM bhImasya sahasA paraiH |
yathendrasya mahArAja mahatyA daityasenayA || 10||

tasya sainyasya sa~NgrAme yudhyamAnasya bhArata |
babhUva sumahA~nshabdaH sAgarasyeva garjataH || 11||

anyonyasya tadA yodhA nikRRintanto vishAM pate |
mahIM chakrushchitAM sarvAM shashashoNitasaMnibhAm || 12||

yodhA.nshcha svAnparAnvApi nAbhyajAna~njighA.nsayA |
svAnapyAdadate svAshcha shUrAH samaradurjayAH || 13||

vimardaH sumahAnAsIdalpAnAM bahubhiH saha |
kali~NgaiH saha chedInAM niShAdaishcha vishAM pate || 14||

kRRitvA puruShakAraM tu yathAshakti mahAbalAH |
bhImasenaM parityajya saMnyavartanta chedayaH || 15||

sarvaiH kali~NgairAsannaH saMnivRRitteShu chediShu |
svabAhubalamAsthAya na nyavartata pANDavaH || 16||

na chachAla rathopasthAdbhImaseno mahAbalaH |
shitairavAkiranbANaiH kali~NgAnAM varUthinIm || 17||

kali~Ngastu maheShvAsaH putrashchAsya mahArathaH |
shakradeva iti khyAto jaghnatuH pANDavaM sharaiH || 18||

tato bhImo mahAbAhurvidhunvanruchiraM dhanuH |
yodhayAmAsa kAli~NgAnsvabAhubalamAshritaH || 19||

shakradevastu samare visRRijansAyakAnbahUn |
ashvA~njaghAna samare bhImasenasya sAyakaiH || 20||

vavarSha sharavarShANi tapAnte jalado yathA || 20||

hatAshve tu rathe tiShThanbhImaseno mahAbalaH |
shakradevAya chikShepa sarvashaikyAyasIM gadAm || 21||

sa tayA nihato rAjankali~Ngasya suto rathAt |
sadhvajaH saha sUtena jagAma dharaNItalam || 22||

hatamAtmasutaM dRRiShTvA kali~NgAnAM janAdhipaH |
rathairanekasAhasrairbhimasyAvArayaddishaH || 23||

tato bhImo mahAbAhurgurvIM tyaktvA mahAgadAm |
udbabarhAtha nistri.nshaM chikIrShuH karma dAruNam || 24||

charma chApratimaM rAjannArShabhaM puruSharShabha |
nakShatrairardhachandraishcha shAtakumbhamayaishchitam || 25||

kali~Ngastu tataH kruddho dhanurjyAmavamRRijya ha |
pragRRihya cha sharaM ghoramekaM sarpaviShopamam || 26||

prAhiNodbhImasenAya vadhAkA~NkShI janeshvaraH || 26||

tamApatantaM vegena preritaM nishitaM sharam |
bhImaseno dvidhA rAja.nshchichCheda vipulAsinA || 27||

udakroshachcha saMhRRiShTastrAsayAno varUthinIm || 27||

kali~Ngastu tataH kruddho bhImasenAya sa.nyuge |
tomarAnprAhiNochChIghraM chaturdasha shilAshitAn || 28||

tAnaprAptAnmahAbAhuH khagatAneva pANDavaH |
chichCheda sahasA rAjannasambhrAnto varAsinA || 29||

nikRRitya tu raNe bhImastomarAnvai chaturdasha |
bhAnumantamabhiprekShya prAdravatpuruSharShabhaH || 30||

bhAnumA.nstu tato bhImaM sharavarSheNa ChAdayan |
nanAda balavannAdaM nAdayAno nabhastalam || 31||

na taM sa mamRRiShe bhImaH siMhanAdaM mahAraNe |
tataH svareNa mahatA vinanAda mahAsvanam || 32||

tena shabdena vitrastA kali~NgAnAM varUthinI |
na bhImaM samare mene mAnuShaM bharatarShabha || 33||

tato bhImo mahArAja naditvA vipulaM svanam |
sAsirvegAdavaplutya dantAbhyAM vAraNottamam || 34||

Aruroha tato madhyaM nAgarAjasya mAriSha |
khaDgena pRRithunA madhye bhAnumantamathAchChinat || 35||

so.antarAyudhinaM hatvA rAjaputramari.ndamaH |
gurubhArasahaskandhe nAgasyAsimapAtayat || 36||

ChinnaskandhaH sa vinadanpapAta gajayUthapaH |
ArugNaH sindhuvegena sAnumAniva parvataH || 37||

tatastasmAdavaplutya gajAdbhArata bhArataH |
khaDgapANiradInAtmA atiShThadbhuvi da.nshitaH || 38||

sa chachAra bahUnmArgAnabhItaH pAtayangajAn |
agnichakramivAviddhaM sarvataH pratyadRRishyata || 39||

ashvavRRindeShu nAgeShu rathAnIkeShu chAbhibhUH |
padAtInAM cha sa~NgheShu vinighna~nshoNitokShitaH || 40||

shyenavadvyacharadbhImo raNe ripubalotkaTaH || 40||

Chinda.nsteShAM sharIrANi shirA.nsi cha mahAjavaH |
khaDgena shitadhAreNa sa.nyuge gajayodhinAm || 41||

padAtirekaH sa~NkruddhaH shatrUNAM bhayavardhanaH |
mohayAmAsa cha tadA kAlAntakayamopamaH || 42||

mUDhAshcha te tamevAjau vinadantaH samAdravan |
sAsimuttamavegena vicharantaM mahAraNe || 43||

nikRRitya rathinAmAjau ratheShAshcha yugAni cha |
jaghAna rathinashchApi balavAnarimardanaH || 44||

bhImasenashcharanmArgAnsubahUnpratyadRRishyata |
bhrAntamudbhrAntamAviddhamAplutaM prasRRitaM sRRitam || 45||

sampAtaM samudIryaM cha darshayAmAsa pANDavaH || 45||

kechidagrAsinA ChinnAH pANDavena mahAtmanA |
vinedurbhinnamarmANo nipetushcha gatAsavaH || 46||

ChinnadantAgrahastAshcha bhinnakumbhAstathApare |
viyodhAH svAnyanIkAni jaghnurbhArata vAraNAH || 47||

nipetururvyAM cha tathA vinadanto mahAravAn || 47||

ChinnA.nshcha tomarA.nshchApAnmahAmAtrashirA.nsi cha |
paristomAni chitrANi kakShyAshcha kanakojjvalAH || 48||

graiveyANyatha shaktIshcha patAkAH kaNapA.nstathA |
tUNIrANyatha yantrANi vichitrANi dhanUMShi cha || 49||

agnikuNDAni shubhrANi tottrA.nshchaivA~NkushaiH saha |
ghaNTAshcha vividhA rAjanhemagarbhA.nstsarUnapi || 50||

patataH patitA.nshchaiva pashyAmaH saha sAdibhiH || 50||

ChinnagAtrAvarakarairnihataishchApi vAraNaiH |
AsIttasminsamAstIrNA patitairbhUrnagairiva || 51||

vimRRidyaivaM mahAnAgAnmamardAshvAnnararShabhaH |
ashvArohavarA.nshchApi pAtayAmAsa bhArata || 52||

tadghoramabhavadyuddhaM tasya teShAM cha bhArata || 52||

khalInAnyatha yoktrANi kashAshcha kanakojjvalAH |
paristomAshcha prAsAshcha RRiShTayashcha mahAdhanAH || 53||

kavachAnyatha charmANi chitrANyAstaraNAni cha |
tatra tatrApaviddhAni vyadRRishyanta mahAhave || 54||

prothayantrairvichitraishcha shastraishcha vimalaistathA |
sa chakre vasudhAM kIrNAM shabalaiH kusumairiva || 55||

Aplutya rathinaH kA.nshchitparAmRRishya mahAbalaH |
pAtayAmAsa khaDgena sadhvajAnapi pANDavaH || 56||

muhurutpatato dikShu dhAvatashcha yashasvinaH |
mArgA.nshcha charatashchitrAnvyasmayanta raNe janAH || 57||

nijaghAna padA kA.nshchidAkShipyAnyAnapothayat |
khaDgenAnyA.nshcha chichCheda nAdenAnyA.nshcha bhIShayan || 58||

Uruvegena chApyanyAnpAtayAmAsa bhUtale |
apare chainamAlokya bhayAtpa~nchatvamAgatAH || 59||

evaM sA bahulA senA kali~NgAnAM tarasvinAm |
parivArya raNe bhIShmaM bhImasenamupAdravat || 60||

tataH kali~NgasainyAnAM pramukhe bharatarShabha |
shrutAyuShamabhiprekShya bhImasenaH samabhyayAt || 61||

tamAyAntamabhiprekShya kali~Ngo navabhiH sharaiH |
bhImasenamameyAtmA pratyavidhyatstanAntare || 62||

kali~NgabANAbhihatastottrArdita iva dvipaH |
bhImasenaH prajajvAla krodhenAgnirivendhanaiH || 63||

athAshokaH samAdAya rathaM hemapariShkRRitam |
bhImaM sampAdayAmAsa rathena rathasArathiH || 64||

tamAruhya rathaM tUrNaM kaunteyaH shatrusUdanaH |
kali~NgamabhidudrAva tiShTha tiShTheti chAbravIt || 65||

tataH shrutAyurbalavAnbhImAya nishitA~nsharAn |
preShayAmAsa sa~Nkruddho darshayanpANilAghavam || 66||

sa kArmukavarotsRRiShTairnavabhirnishitaiH sharaiH |
samAhato bhRRishaM rAjankali~Ngena mahAyashAH || 67||

sa~nchukrudhe bhRRishaM bhImo daNDAhata ivoragaH || 67||

kruddhashcha chApamAyamya balavadbalinAM varaH |
kali~NgamavadhItpArtho bhImaH saptabhirAyasaiH || 68||

kShurAbhyAM chakrarakShau cha kali~Ngasya mahAbalau |
satyadevaM cha satyaM cha prAhiNodyamasAdanam || 69||

tataH punarameyAtmA nArAchairnishitaistribhiH |
ketumantaM raNe bhImo.agamayadyamasAdanam || 70||

tataH kali~NgAH sa~NkruddhA bhImasenamamarShaNam |
anIkairbahusAhasraiH kShatriyAH samavArayan || 71||

tataH shaktigadAkhaDgatomararShTiparashvadhaiH |
kali~NgAshcha tato rAjanbhImasenamavAkiran || 72||

saMnivArya sa tAM ghorAM sharavRRiShTiM samutthitAm |
gadAmAdAya tarasA pariplutya mahAbalaH || 73||

bhImaH saptashatAnvIrAnanayadyamasAdanam || 73||

punashchaiva dvisAhasrAnkali~NgAnarimardanaH |
prAhiNonmRRityulokAya tadadbhutamivAbhavat || 74||

evaM sa tAnyanIkAni kali~NgAnAM punaH punaH |
bibheda samare vIraH prekShya bhIShmaM mahAvratam || 75||

hatArohAshcha mAta~NgAH pANDavena mahAtmanA |
viprajagmuranIkeShu meghA vAtahatA iva || 76||

mRRidnantaH svAnyanIkAni vinadantaH sharAturAH || 76||

tato bhImo mahAbAhuH sha~NkhaM prAdhmApayadbalI |
sarvakAli~NgasainyAnAM manA.nsi samakampayat || 77||

mohashchApi kali~NgAnAmAvivesha parantapa |
prAkampanta cha sainyAni vAhanAni cha sarvashaH || 78||

bhImena samare rAjangajendreNeva sarvataH |
mArgAnbahUnvicharatA dhAvatA cha tatastataH || 79||

muhurutpatatA chaiva saMmohaH samajAyata || 79||

bhImasenabhayatrastaM sainyaM cha samakampata |
kShobhyamANamasambAdhaM grAheNeva mahatsaraH || 80||

trAsiteShu cha vIreShu bhImenAdbhutakarmaNA |
punarAvartamAneShu vidravatsu cha sa~NghashaH || 81||

sarvakAli~NgayodheShu pANDUnAM dhvajinIpatiH |
abravItsvAnyanIkAni yudhyadhvamiti pArShataH || 82||

senApativachaH shrutvA shikhaNDipramukhA gaNAH |
bhImamevAbhyavartanta rathAnIkaiH prahAribhiH || 83||

dharmarAjashcha tAnsarvAnupajagrAha pANDavaH |
mahatA meghavarNena nAgAnIkena pRRiShThataH || 84||

evaM sa~nchodya sarvANi svAnyanIkAni pArShataH |
bhImasenasya jagrAha pArShNiM satpuruShochitAm || 85||

na hi pA~nchAlarAjasya loke kashchana vidyate |
bhImasAtyakayoranyaH prANebhyaH priyakRRittamaH || 86||

so.apashyattaM kali~NgeShu charantamarisUdanam |
bhImasenaM mahAbAhuM pArShataH paravIrahA || 87||

nanarda bahudhA rAjanhRRiShTashchAsItparantapaH |
sha~NkhaM dadhmau cha samare siMhanAdaM nanAda cha || 88||

sa cha pArAvatAshvasya rathe hemapariShkRRite |
kovidAradhvajaM dRRiShTvA bhImasenaH samAshvasat || 89||

dhRRiShTadyumnastu taM dRRiShTvA kali~NgaiH samabhidrutam |
bhImasenamameyAtmA trANAyAjau samabhyayAt || 90||

tau dUrAtsAtyakirdRRiShTvA dhRRiShTadyumnavRRikodarau |
kali~NgAnsamare vIrau yodhayantau manasvinau || 91||

sa tatra gatvA shaineyo javena jayatAM varaH |
pArthapArShatayoH pArShNiM jagrAha puruSharShabhaH || 92||

sa kRRitvA kadanaM tatra pragRRihItasharAsanaH |
Asthito raudramAtmAnaM jaghAna samare parAn || 93||

kali~NgaprabhavAM chaiva mA.nsashoNitakardamAm |
rudhirasyandinIM tatra bhImaH prAvartayannadIm || 94||

antareNa kali~NgAnAM pANDavAnAM cha vAhinIm |
santatAra sudustArAM bhImaseno mahAbalaH || 95||

bhImasenaM tathA dRRiShTvA prAkrosha.nstAvakA nRRipa |
kAlo.ayaM bhImarUpeNa kali~NgaiH saha yudhyate || 96||

tataH shAntanavo bhIShmaH shrutvA taM ninadaM raNe |
abhyayAttvarito bhImaM vyUDhAnIkaH samantataH || 97||

taM sAtyakirbhImaseno dhRRiShTadyumnashcha pArShataH |
abhyadravanta bhIShmasya rathaM hemapariShkRRitam || 98||

parivArya cha te sarve gA~NgeyaM rabhasaM raNe |
tribhistribhiH sharairghorairbhIShmamAnarChura~njasA || 99||

pratyavidhyata tAnsarvAnpitA devavratastava |
yatamAnAnmaheShvAsA.nstribhistribhirajihmagaiH || 100||

tataH sharasahasreNa saMnivArya mahArathAn |
hayAnkA~nchanasaMnAhAnbhImasya nyahanachCharaiH || 101||

hatAshve tu rathe tiShThanbhImasenaH pratApavAn |
shaktiM chikShepa tarasA gA~Ngeyasya rathaM prati || 102||

aprAptAmeva tAM shaktiM pitA devavratastava |
tridhA chichCheda samare sA pRRithivyAmashIryata || 103||

tataH shaikyAyasIM gurvIM pragRRihya balavadgadAm |
bhImaseno rathAttUrNaM pupluve manujarShabha || 104||

sAtyako.api tatastUrNaM bhImasya priyakAmyayA |
sArathiM kuruvRRiddhasya pAtayAmAsa sAyakaiH || 105||

bhIShmastu nihate tasminsArathau rathinAM varaH |
vAtAyamAnaistairashvairapanIto raNAjirAt || 106||

bhImasenastato rAjannapanIte mahAvrate |
prajajvAla yathA vahnirdahankakShamivaidhitaH || 107||

sa hatvA sarvakAli~NgAnsenAmadhye vyatiShThata |
nainamabhyutsahankechittAvakA bharatarShabha || 108||

dhRRiShTadyumnastamAropya svarathe rathinAM varaH |
pashyatAM sarvasainyAnAmapovAha yashasvinam || 109||

sampUjyamAnaH pA~nchAlyairmatsyaishcha bharatarShabha |
dhRRiShTadyumnaM pariShvajya sameyAdatha sAtyakim || 110||

athAbravIdbhImasenaM sAtyakiH satyavikramaH |
praharShayanyaduvyAghro dhRRiShTadyumnasya pashyataH || 111||

diShTyA kali~NgarAjashcha rAjaputrashcha ketumAn |
shakradevashcha kAli~NgaH kali~NgAshcha mRRidhe hatAH || 112||

svabAhubalavIryeNa nAgAshvarathasa~NkulaH |
mahAvyUhaH kali~NgAnAmekena mRRiditastvayA || 113||

evamuktvA shinernaptA dIrghabAhurari.ndamaH |
rathAdrathamabhidrutya paryaShvajata pANDavam || 114||

tataH svarathamAruhya punareva mahArathaH |
tAvakAnavadhItkruddho bhImasya balamAdadhat || 115||

\hrule

\medskip
                  51
\medskip

sa~njaya uvAcha||

gatAparAhNabhUyiShThe tasminnahani bhArata |
rathanAgAshvapattInAM sAdinAM cha mahAkShaye || 1||

droNaputreNa shalyena kRRipeNa cha mahAtmanA |
samasajjata pA~nchAlyastribhiretairmahArathaiH || 2||

sa lokaviditAnashvAnnijaghAna mahAbalaH |
drauNeH pA~nchAladAyAdaH shitairdashabhirAshugaiH || 3||

tataH shalyarathaM tUrNamAsthAya hatavAhanaH |
drauNiH pA~nchAladAyAdamabhyavarShadatheShubhiH || 4||

dhRRiShTadyumnaM tu sa.nsaktaM drauNinA dRRishya bhArata |
saubhadro.abhyapatattUrNaM vikirannishitA~nsharAn || 5||

sa shalyaM pa~nchavi.nshatyA kRRipaM cha navabhiH sharaiH |
ashvatthAmAnamaShTAbhirvivyAdha puruSharShabha || 6||

ArjuniM tu tatastUrNaM drauNirvivyAdha patriNA |
shalyo dvAdashabhishchaiva kRRipashcha nishitaistribhiH || 7||

lakShmaNastava pautrastu tava pautramavasthitam |
abhyavartata saMhRRiShTastato yuddhamavartata || 8||

dauryodhanistu sa~NkruddhaH saubhadraM navabhiH sharaiH |
vivyAdha samare rAja.nstadadbhutamivAbhavat || 9||

abhimanyustu sa~Nkruddho bhrAtaraM bharatarShabha |
sharaiH pa~nchAshatA rAjankShiprahasto.abhyavidhyata || 10||

lakShmaNo.api tatastasya dhanushchichCheda patriNA |
muShTideshe mahArAja tata uchchukrushurjanAH || 11||

tadvihAya dhanushChinnaM saubhadraH paravIrahA |
anyadAdattavA.nshchitraM kArmukaM vegavattaram || 12||

tau tatra samare hRRiShTau kRRitapratikRRitaiShiNau |
anyonyaM vishikhaistIkShNairjaghnatuH puruSharShabhau || 13||

tato duryodhano rAjA dRRiShTvA putraM mahAratham |
pIDitaM tava pautreNa prAyAttatra janeshvaraH || 14||

saMnivRRitte tava sute sarva eva janAdhipAH |
ArjuniM rathava.nshena samantAtparyavArayan || 15||

sa taiH parivRRitaH shUraiH shUro yudhi sudurjayaiH |
na sma vivyathate rAjankRRiShNatulyaparAkramaH || 16||

saubhadramatha sa.nsaktaM tatra dRRiShTvA dhana~njayaH |
abhidudrAva sa~NkruddhastrAtukAmaH svamAtmajam || 17||

tataH sarathanAgAshvA bhIShmadroNapurogamAH |
abhyavartanta rAjAnaH sahitAH savyasAchinam || 18||

uddhUtaM sahasA bhaumaM nAgAshvarathasAdibhiH |
divAkarapathaM prApya rajastIvramadRRishyata || 19||

tAni nAgasahasrANi bhUmipAlashatAni cha |
tasya bANapathaM prApya nAbhyavartanta sarvashaH || 20||

praNeduH sarvabhUtAni babhUvustimirA dishaH |
kurUNAmanayastIvraH samadRRishyata dAruNaH || 21||

nApyantarikShaM na disho na bhUmirna cha bhAskaraH |
prajaj~ne bharatashreShTha sharasa~NghaiH kirITinaH || 22||

sAditadhvajanAgAstu hatAshvA rathino bhRRisham |
vipradrutarathAH kechiddRRishyante rathayUthapAH || 23||

virathA rathinashchAnye dhAvamAnAH samantataH |
tatra tatraiva dRRishyante sAyudhAH sA~NgadairbhujaiH || 24||

hayArohA hayA.nstyaktvA gajArohAshcha dantinaH |
arjunasya bhayAdrAjansamantAdvipradudruvuH || 25||

rathebhyashcha gajebhyashcha hayebhyashcha narAdhipAH |
patitAH pAtyamAnAshcha dRRishyante.arjunatADitAH || 26||

sagadAnudyatAnbAhUnsakhaDgA.nshcha vishAM pate |
saprAsA.nshcha satUNIrAnsasharAnsasharAsanAn || 27||

sA~NkushAnsapatAkA.nshcha tatra tatrArjuno nRRiNAm |
nichakarta sharairugrai raudraM bibhradvapustadA || 28||

parighANAM pravRRiddhAnAM mudgarANAM cha mAriSha |
prAsAnAM bhiNDipAlAnAM nistri.nshAnAM cha sa.nyuge || 29||

parashvadhAnAM tIkShNAnAM tomarANAM cha bhArata |
varmaNAM chApaviddhAnAM kavachAnAM cha bhUtale || 30||

dhvajAnAM charmaNAM chaiva vyajanAnAM cha sarvashaH |
ChatrANAM hemadaNDAnAM chAmarANAM cha bhArata || 31||

pratodAnAM kashAnAM cha yoktrANAM chaiva mAriSha |
rAshayashchAtra dRRishyante vinikIrNA raNakShitau || 32||

nAsIttatra pumAnkashchittava sainyasya bhArata |
yo.arjunaM samare shUraM pratyudyAyAtkatha~nchana || 33||

yo yo hi samare pArthaM patyudyAti vishAM pate |
sa sa vai vishikhaistIkShNaiH paralokAya nIyate || 34||

teShu vidravamANeShu tava yodheShu sarvashaH |
arjuno vAsudevashcha dadhmaturvArijottamau || 35||

tatprabhagnaM balaM dRRiShTvA pitA devavratastava |
abravItsamare shUraM bhAradvAjaM smayanniva || 36||

eSha pANDusuto vIraH kRRiShNena sahito balI |
tathA karoti sainyAni yathA kuryAddhana~njayaH || 37||

na hyeSha samare shakyo jetumadya katha~nchana |
yathAsya dRRishyate rUpaM kAlAntakayamopamam || 38||

na nivartayituM chApi shakyeyaM mahatI chamUH |
anyonyaprekShayA pashya dravatIyaM varUthinI || 39||

eSha chAstaM girishreShThaM bhAnumAnpratipadyate |
vapUMShi sarvalokasya saMharanniva sarvathA || 40||

tatrAvahAraM samprAptaM manye.ahaM puruSharShabha |
shrAntA bhItAshcha no yodhA na yotsyanti katha~nchana || 41||

evamuktvA tato bhIShmo droNamAchAryasattamam |
avahAramatho chakre tAvakAnAM mahArathaH || 42||

tato.avahAraH sainyAnAM tava teShAM cha bhArata |
astaM gachChati sUrye.abhUtsandhyAkAle cha vartati || 43||

\hrule

\medskip
              tRRitIyayuddhadivasaH
                  52
\medskip

sa~njaya uvAcha||

prabhAtAyAM tu sharvaryAM bhIShmaH shAntanavastataH |
anIkAnyanusa.nyAne vyAdideshAtha bhArata || 1||

gAruDaM cha mahAvyUhaM chakre shAntanavastadA |
putrANAM te jayAkA~NkShI bhIShmaH kurupitAmahaH || 2||

garuDasya svayaM tuNDe pitA devavratastava |
chakShuShI cha bharadvAjaH kRRitavarmA cha sAtvataH || 3||

ashvatthAmA kRRipashchaiva shIrShamAstAM yashasvinau |
trigartairmatsyakaikeyairvATadhAnaishcha sa.nyutau || 4||

bhUrishravAH shalaH shalyo bhagadattashcha mAriSha |
madrakAH sindhusauvIrAstathA pa~nchanadAshcha ye || 5||

jayadrathena sahitA grIvAyAM saMniveshitAH |
pRRiShThe duryodhano rAjA sodaraiH sAnugairvRRitaH || 6||

vindAnuvindAvAvantyau kAmbojashcha shakaiH saha |
puchChamAsanmahArAja shUrasenAshcha sarvashaH || 7||

mAgadhAshcha kali~NgAshcha dAsherakagaNaiH saha |
dakShiNaM pakShamAsAdya sthitA vyUhasya da.nshitAH || 8||

kAnanAshcha viku~njAshcha muktAH puNDrAviShastathA |
bRRihadbalena sahitA vAmaM pakShamupAshritAH || 9||

vyUDhaM dRRiShTvA tu tatsainyaM savyasAchI parantapaH |
dhRRiShTadyumnena sahitaH pratyavyUhata sa.nyuge || 10||

ardhachandreNa vyUhena vyUhaM tamatidAruNam || 10||

dakShiNaM shRRi~NgamAsthAya bhImaseno vyarochata |
nAnAshastraughasampannairnAnAdeshyairnRRipairvRRitaH || 11||

tadanveva virATashcha drupadashcha mahArathaH |
tadanantaramevAsInnIlo nIlAyudhaiH saha || 12||

nIlAdanantaraM chaiva dhRRiShTaketurmahArathaH |
chedikAshikarUShaishcha pauravaishchAbhisa.nvRRitaH || 13||

dhRRiShTadyumnaH shikhaNDI cha pA~nchAlAshcha prabhadrakAH |
madhye sainyasya mahataH sthitA yuddhAya bhArata || 14||

tathaiva dharmarAjo.api gajAnIkena sa.nvRRitaH |
tatastu sAtyakI rAjandraupadyAH pa~ncha chAtmajAH || 15||

abhimanyustatastUrNamirAvA.nshcha tataH param |
bhaimasenistato rAjankekayAshcha mahArathAH || 16||

tato.abhUddvipadAM shreShTho vAmaM pArshvamupAshritaH |
sarvasya jagato goptA goptA yasya janArdanaH || 17||

evametanmahAvyUhaM pratyavyUhanta pANDavAH |
vadhArthaM tava putrANAM tatpakShaM ye cha sa~NgatAH || 18||

tataH pravavRRite yuddhaM vyatiShaktarathadvipam |
tAvakAnAM pareShAM cha nighnatAmitaretaram || 19||

hayaughAshcha rathaughAshcha tatra tatra vishAM pate |
sampatantaH sma dRRishyante nighnamAnAH parasparam || 20||

dhAvatAM cha rathaughAnAM nighnatAM cha pRRithakpRRithak |
babhUva tumulaH shabdo vimishro dundubhisvanaiH || 21||

divaspRRi~NnaravIrANAM nighnatAmitaretaram |
samprahAre sutumule tava teShAM cha bhArata || 22||

\hrule

\medskip
                  53
\medskip

sa~njaya uvAcha||

tato vyUDheShvanIkeShu tAvakeShvitareShu cha |
dhana~njayo rathAnIkamavadhIttava bhArata || 1||

sharairatiratho yuddhe pAtayanrathayUthapAn || 1||

te vadhyamAnAH pArthena kAleneva yugakShaye |
dhArtarAShTrA raNe yattAH pANDavAnpratyayodhayan || 2||

prArthayAnA yasho dIptaM mRRityuM kRRitvA nivartanam || 2||

ekAgramanaso bhUtvA pANDavAnAM varUthinIm |
babha~njurbahusho rAja.nste chAbhajyanta sa.nyuge || 3||

dravadbhiratha bhagnaishcha parivartadbhireva cha |
pANDavaiH kauravaishchaiva na praj~nAyata ki~nchana || 4||

udatiShThadrajo bhaumaM ChAdayAnaM divAkaram |
dishaH pratidisho vApi tatra jaj~nuH katha~nchana || 5||

anumAnena sa~nj~nAbhirnAmagotraishcha sa.nyuge |
vartate sma tadA yuddhaM tatra tatra vishAM pate || 6||

na vyUho bhidyate tatra kauravANAM katha~nchana |
rakShitaH satyasandhena bhAradvAjena dhImatA || 7||

tathaiva pANDaveyAnAM rakShitaH savyasAchinA |
nAbhidhyata mahAvyUho bhImena cha surakShitaH || 8||

senAgrAdabhiniShpatya prAyudhya.nstatra mAnavAH |
ubhayoH senayo rAjanvyatiShaktarathadvipAH || 9||

hayArohairhayArohAH pAtyante sma mahAhave |
RRiShTibhirvimalAgrAbhiH prAsairapi cha sa.nyuge || 10||

rathI rathinamAsAdya sharaiH kanakabhUShaNaiH |
pAtayAmAsa samare tasminnatibhaya~Nkare || 11||

gajArohA gajArohAnnArAchasharatomaraiH |
sa.nsaktAH pAtayAmAsustava teShAM cha sa~NghashaH || 12||

pattisa~NghA raNe pattInbhiNDipAlaparashvadhaiH |
nyapAtayanta saMhRRiShTAH parasparakRRitAgasaH || 13||

padAtI rathinaM sa~Nkhye rathI chApi padAtinam |
nyapAtayachChitaiH shastraiH senayorubhayorapi || 14||

gajArohA hayArohAnpAtayAM chakrire tadA |
hayArohA gajasthA.nshcha tadadbhutamivAbhavat || 15||

gajArohavaraishchApi tatra tatra padAtayaH |
pAtitAH samadRRishyanta taishchApi gajayodhinaH || 16||

pattisa~NghA hayArohaiH sAdisa~NghAshcha pattibhiH |
pAtyamAnA vyadRRishyanta shatasho.atha sahasrashaH || 17||

dhvajaistatrApaviddhaishcha kArmukaistomaraistathA |
prAsaistathA gadAbhishcha parighaiH kampanaistathA || 18||

shaktibhiH kavachaishchitraiH kaNapaira~Nkushairapi |
nistri.nshairvimalaishchApi svarNapu~NkhaiH sharaistathA || 19||

paristomaiH kuthAbhishcha kambalaishcha mahAdhanaiH |
bhUrbhAti bharatashreShTha sragdAmairiva chitritA || 20||

narAshvakAyaiH patitairdantibhishcha mahAhave |
agamyarUpA pRRithivI mA.nsashoNitakardamA || 21||

prashashAma rajo bhaumaM vyukShitaM raNashoNitaiH |
dishashcha vimalAH sarvAH sambabhUvurjaneshvara || 22||

utthitAnyagaNeyAni kabandhAni samantataH |
chihnabhUtAni jagato vinAshArthAya bhArata || 23||

tasminyuddhe mahAraudre vartamAne sudAruNe |
pratyadRRishyanta rathino dhAvamAnAH samantataH || 24||

tato droNashcha bhIShmashcha saindhavashcha jayadrathaH |
purumitro vikarNashcha shakunishchApi saubalaH || 25||

ete samaradurdharShAH siMhatulyaparAkramAH |
pANDavAnAmanIkAni babha~njuH sma punaH punaH || 26||

tathaiva bhImaseno.api rAkShasashcha ghaTotkachaH |
sAtyakishchekitAnashcha draupadeyAshcha bhArata || 27||

tAvakA.nstava putrA.nshcha sahitAnsarvarAjabhiH |
drAvayAmAsurAjau te tridashA dAnavAniva || 28||

tathA te samare.anyonyaM nighnantaH kShatriyarShabhAH |
raktokShitA ghorarUpA virejurdAnavA iva || 29||

vinirjitya ripUnvIrAH senayorubhayorapi |
vyadRRishyanta mahAmAtrA grahA iva nabhastale || 30||

tato rathasahasreNa putro duryodhanastava |
abhyayAtpANDavAnyuddhe rAkShasaM cha ghaTotkacham || 31||

tathaiva pANDavAH sarve mahatyA senayA saha |
droNabhIShmau raNe shUrau pratyudyayurari.ndamau || 32||

kirITI tu yayau kruddhaH samarthAnpArthivottamAn |
ArjuniH sAtyakishchaiva yayatuH saubalaM balam || 33||

tataH pravavRRite bhUyaH sa~NgrAmo lomaharShaNaH |
tAvakAnAM pareShAM cha samare vijigIShatAm || 34||

\hrule

\medskip
                  54
\medskip

sa~njaya uvAcha||

tataste pArthivAH kruddhAH phalgunaM vIkShya sa.nyuge |
rathairanekasAhasraiH samantAtparyavArayan || 1||

athainaM rathavRRindena koShTakIkRRitya bhArata |
sharaiH subahusAhasraiH samantAdabhyavArayan || 2||

shaktIshcha vimalAstIkShNA gadAshcha parighaiH saha |
prAsAnparashvadhA.nshchaiva mudgarAnmusalAnapi || 3||

chikShipuH samare kruddhAH phalgunasya rathaM prati || 3||

shastrANAmatha tAM vRRiShTiM shalabhAnAmivAyatim |
rurodha sarvataH pArthaH sharaiH kanakabhUShaNaiH || 4||

tatra tallAghavaM dRRiShTvA bIbhatsoratimAnuSham |
devadAnavagandharvAH pishAchoragarAkShasAH || 5||

sAdhu sAdhviti rAjendra phalgunaM pratyapUjayan || 5||

sAtyakiM chAbhimanyuM cha mahatyA senayA saha |
gAndhArAH samare shUrA rurudhuH sahasaubalAH || 6||

tatra saubalakAH kruddhA vArShNeyasya rathottamam |
tilashashchichChiduH krodhAchChastrairnAnAvidhairyudhi || 7||

sAtyakistu rathaM tyaktvA vartamAne mahAbhaye |
abhimanyo rathaM tUrNamAruroha parantapaH || 8||

tAvekarathasa.nyuktau saubaleyasya vAhinIm |
vyadhametAM shitaistUrNaM sharaiH saMnataparvabhiH || 9||

droNabhIShmau raNe yattau dharmarAjasya vAhinIm |
nAshayetAM sharaistIkShNaiH ka~NkapatraparichChadaiH || 10||

tato dharmasuto rAjA mAdrIputrau cha pANDavau |
miShatAM sarvasainyAnAM droNAnIkamupAdravan || 11||

tatrAsItsumahadyuddhaM tumulaM lomaharShaNam |
yathA devAsuraM yuddhaM pUrvamAsItsudAruNam || 12||

kurvANau tu mahatkarma bhImasenaghaTotkachau |
duryodhanastato.abhyetya tAvubhAvabhyavArayat || 13||

tatrAdbhutamapashyAma haiDimbasya parAkramam |
atItya pitaraM yuddhe yadayudhyata bhArata || 14||

bhImasenastu sa~Nkruddho duryodhanamamarShaNam |
hRRidyavidhyatpRRiShatkena prahasanniva pANDavaH || 15||

tato duryodhano rAjA prahAravaramohitaH |
niShasAda rathopasthe kashmalaM cha jagAma ha || 16||

taM visa~nj~namatho j~nAtvA tvaramANo.asya sArathiH |
apovAha raNAdrAja.nstataH sainyamabhidyata || 17||

tatastAM kauravIM senAM dravamANAM samantataH |
nighnanbhImaH sharaistIkShNairanuvavrAja pRRiShThataH || 18||

pArShatashcha rathashreShTho dharmaputrashcha pANDavaH |
droNasya pashyataH sainyaM gA~Ngeyasya cha pashyataH || 19||

jaghnaturvishikhaistIkShNaiH parAnIkavishAtanaiH || 19||

dravamANaM tu tatsainyaM tava putrasya sa.nyuge |
nAshaknutAM vArayituM bhIShmadroNau mahArathau || 20||

vAryamANaM hi bhIShmeNa droNena cha vishAM pate |
vidravatyeva tatsainyaM pashyatordroNabhIShmayoH || 21||

tato rathasahasreShu vidravatsu tatastataH |
tAvAsthitAvekarathaM saubhadrashinipu~Ngavau || 22||

saubalIM samare senAM shAtayetAM samantataH || 22||

shushubhAte tadA tau tu shaineyakurupu~Ngavau |
amAvAsyAM gatau yadvatsomasUryau nabhastale || 23||

arjunastu tataH kruddhastava sainyaM vishAM pate |
vavarSha sharavarSheNa dhArAbhiriva toyadaH || 24||

vadhyamAnaM tatastattu sharaiH pArthasya sa.nyuge |
dudrAva kauravaM sainyaM viShAdabhayakampitam || 25||

dravatastAnsamAlokya bhIShmadroNau mahArathau |
nyavArayetAM sa.nrabdhau duryodhanahitaiShiNau || 26||

tato duryodhano rAjA samAshvasya vishAM pate |
nyavartayata tatsainyaM dravamANaM samantataH || 27||

yatra yatra sutaM tubhyaM yo yaH pashyati bhArata |
tatra tatra nyavartanta kShatriyANAM mahArathAH || 28||

tAnnivRRittAnsamIkShyaiva tato.anye.apItare janAH |
anyonyaspardhayA rAja.NllajjayAnye.avatasthire || 29||

punarAvartatAM teShAM vega AsIdvishAM pate |
pUryataH sAgarasyeva chandrasyodayanaM prati || 30||

saMnivRRittA.nstatastA.nstu dRRiShTvA rAjA suyodhanaH |
abravIttvarito gatvA bhIShmaM shAntanavaM vachaH || 31||

pitAmaha nibodhedaM yattvA vakShyAmi bhArata |
nAnurUpamahaM manye tvayi jIvati kaurava || 32||

droNe chAstravidAM shreShThe saputre sasuhRRijjane |
kRRipe chaiva maheShvAse dravatIyaM varUthinI || 33||

na pANDavAH pratibalAstava rAjankatha~nchana |
tathA droNasya sa~NgrAme drauNeshchaiva kRRipasya cha || 34||

anugrAhyAH pANDusutA nUnaM tava pitAmaha |
yathemAM kShamase vIra vadhyamAnAM varUthinIm || 35||

so.asmi vAchyastvayA rAjanpUrvameva samAgame |
na yotsye pANDavAnsa~Nkhye nApi pArShatasAtyakI || 36||

shrutvA tu vachanaM tubhyamAchAryasya kRRipasya cha |
karNena sahitaH kRRityaM chintayAnastadaiva hi || 37||

yadi nAhaM parityAjyo yuvAbhyAmiha sa.nyuge |
vikrameNAnurUpeNa yudhyetAM puruSharShabhau || 38||

etachChrutvA vacho bhIShmaH prahasanvai muhurmuhuH |
abravIttanayaM tubhyaM krodhAdudvRRitya chakShuShI || 39||

bahusho hi mayA rAja.nstathyamuktaM hitaM vachaH |
ajeyAH pANDavA yuddhe devairapi savAsavaiH || 40||

yattu shakyaM mayA kartuM vRRiddhenAdya nRRipottama |
kariShyAmi yathAshakti prekShedAnIM sabAndhavaH || 41||

adya pANDusutAnsarvAnsasainyAnsaha bandhubhiH |
miShato vArayiShyAmi sarvalokasya pashyataH || 42||

evamukte tu bhIShmeNa putrAstava janeshvara |
dadhmuH sha~NkhAnmudA yuktA bherIshcha jaghnire bhRRisham || 43||

pANDavApi tato rAja~nshrutvA taM ninadaM mahat |
dadhmuH sha~NkhA.nshcha bherIshcha murajA.nshcha vyanAdayan || 44||

\hrule

\medskip
                  55
\medskip

dhRRitarAShTra uvAcha||

pratij~nAte tu bhIShmeNa tasminyuddhe sudAruNe |
krodhito mama putreNa duHkhitena visheShataH || 1||

bhIShmaH kimakarottatra pANDaveyeShu sa~njaya |
pitAmahe vA pA~nchAlAstanmamAchakShva sa~njaya || 2||

sa~njaya uvAcha||

gatapUrvAhNabhUyiShThe tasminnahani bhArata |
jayaM prApteShu hRRiShTeShu pANDaveShu mahAtmasu || 3||

sarvadharmavisheShaj~naH pitA devavratastava |
abhyayAjjavanairashvaiH pANDavAnAmanIkinIm || 4||

mahatyA senayA guptastava putraishcha sarvashaH || 4||

prAvartata tato yuddhaM tumulaM lomaharShaNam |
asmAkaM pANDavaiH sArdhamanayAttava bhArata || 5||

dhanuShAM kUjatAM tatra talAnAM chAbhihanyatAm |
mahAnsamabhavachChabdo girINAmiva dIryatAm || 6||

tiShTha sthito.asmi viddhyenaM nivartasva sthiro bhava |
sthito.asmi praharasveti shabdAH shrUyanta sarvashaH || 7||

kA~nchaneShu tanutreShu kirITeShu dhvajeShu cha |
shilAnAmiva shaileShu patitAnAmabhUtsvanaH || 8||

patitAnyuttamA~NgAni bAhavashcha vibhUShitAH |
vyacheShTanta mahIM prApya shatasho.atha sahasrashaH || 9||

hRRitottamA~NgAH kechittu tathaivodyatakArmukAH |
pragRRihItAyudhAshchApi tasthuH puruShasattamAH || 10||

prAvartata mahAvegA nadI rudhiravAhinI |
mAta~NgA~NgashilAraudrA mA.nsashoNitakardamA || 11||

varAshvanaranAgAnAM sharIraprabhavA tadA |
paralokArNavamukhI gRRidhragomAyumodinI || 12||

na dRRiShTaM na shrutaM chApi yuddhametAdRRishaM nRRipa |
yathA tava sutAnAM cha pANDavAnAM cha bhArata || 13||

nAsIdrathapathastatra yodhairyudhi nipAtitaiH |
gajaishcha patitairnIlairgirishRRi~NgairivAvRRitam || 14||

vikIrNaiH kavachaishchitrairdhvajaishChatraishcha mAriSha |
shushubhe tadraNasthAnaM sharadIva nabhastalam || 15||

vinirbhinnAH sharaiH kechidantapIDAvikarShiNaH |
abhItAH samare shatrUnabhyadhAvanta da.nshitAH || 16||

tAta bhrAtaH sakhe bandho vayasya mama mAtula |
mA mAM parityajetyanye chukrushuH patitA raNe || 17||

AdhAvAbhyehi mA gachCha kiM bhIto.asi kva yAsyasi |
sthito.ahaM samare mA bhairiti chAnye vichukrushuH || 18||

tatra bhIShmaH shAntanavo nityaM maNDalakArmukaH |
mumocha bANAndIptAgrAnahInAshIviShAniva || 19||

sharairekAyanIkurvandishaH sarvA yatavrataH |
jaghAna pANDavarathAnAdishyAdishya bhArata || 20||

sa nRRityanvai rathopasthe darshayanpANilAghavam |
alAtachakravadrAja.nstatra tatra sma dRRishyate || 21||

tamekaM samare shUraM pANDavAH sRRi~njayAstathA |
anekashatasAhasraM samapashyanta lAghavAt || 22||

mAyAkRRitAtmAnamiva bhIShmaM tatra sma menire |
pUrvasyAM dishi taM dRRiShTvA pratIchyAM dadRRishurjanAH || 23||

udIchyAM chainamAlokya dakShiNasyAM punaH prabho |
evaM sa samare vIro gA~NgeyaH pratyadRRishyata || 24||

na chainaM pANDaveyAnAM kashchichChaknoti vIkShitum |
vishikhAneva pashyanti bhIShmachApachyutAnbahUn || 25||

kurvANaM samare karma sUdayAnaM cha vAhinIm |
vyAkroshanta raNe tatra vIrA bahuvidhaM bahu || 26||

amAnuSheNa rUpeNa charantaM pitaraM tava || 26||

shalabhA iva rAjAnaH patanti vidhichoditAH |
bhIShmAgnimabhi sa~NkruddhaM vinAshAya sahasrashaH || 27||

na hi moghaH sharaH kashchidAsIdbhIShmasya sa.nyuge |
naranAgAshvakAyeShu bahutvAllaghuvedhinaH || 28||

bhinattyekena bANena sumuktena patatriNA |
gajaka~NkaTasaMnAhaM vajreNevAchalottamam || 29||

dvau trInapi gajArohAnpiNDitAnvarmitAnapi |
nArAchena sutIkShNena nijaghAna pitA tava || 30||

yo yo bhIShmaM naravyAghramabhyeti yudhi kashchana |
muhUrtadRRiShTaH sa mayA pAtito bhuvi dRRishyate || 31||

evaM sA dharmarAjasya vadhyamAnA mahAchamUH |
bhIShmeNAtulavIryeNa vyashIryata sahasradhA || 32||

prakIryata mahAsenA sharavarShAbhitApitA |
pashyato vAsudevasya pArthasya cha mahAtmanaH || 33||

yatamAnApi te vIrA dravamANAnmahArathAn |
nAshaknuvanvArayituM bhIShmabANaprapIDitAH || 34||

mahendrasamavIryeNa vadhyamAnA mahAchamUH |
abhajyata mahArAja na cha dvau saha dhAvataH || 35||

AviddhanaranAgAshvaM patitadhvajakUbaram |
anIkaM pANDuputrANAM hAhAbhUtamachetanam || 36||

jaghAnAtra pitA putraM putrashcha pitaraM tathA |
priyaM sakhAyaM chAkrande sakhA daivabalAtkRRitaH || 37||

vimuchya kavachAnanye pANDuputrasya sainikAH |
prakIrya keshAndhAvantaH pratyadRRishyanta bhArata || 38||

tadgokulamivodbhrAntamudbhrAntarathayUthapam |
dadRRishe pANDuputrasya sainyamArtasvaraM tadA || 39||

prabhajyamAnaM tatsainyaM dRRiShTvA devakinandanaH |
uvAcha pArthaM bIbhatsuM nigRRihya rathamuttamam || 40||

ayaM sa kAlaH samprAptaH pArtha yaH kA~NkShitastvayA |
praharAsmai naravyAghra na chenmohAdvimuhyase || 41||

yattvayA kathitaM vIra purA rAj~nAM samAgame |
bhIShmadroNamukhAnsarvAndhArtarAShTrasya sainikAn || 42||

sAnubandhAnhaniShyAmi ye mAM yotsyanti sa.nyuge |
iti tatkuru kaunteya satyaM vAkyamari.ndama || 43||

bIbhatso pashya sainyaM svaM bhajyamAnaM samantataH |
dravatashcha mahIpAlAnsarvAnyaudhiShThire bale || 44||

dRRiShTvA hi samare bhIShmaM vyAttAnanamivAntakam |
bhayArtAH sampraNashyanti siMhaM kShudramRRigA iva || 45||

evamuktaH pratyuvAcha vAsudevaM dhana~njayaH |
chodayAshvAnyato bhIShmo vigAhyaitadbalArNavam || 46||

tato.ashvAnrajataprakhyA.nshchodayAmAsa mAdhavaH |
yato bhIShmaratho rAjanduShprekShyo rashmimAniva || 47||

tatastatpunarAvRRittaM yudhiShThirabalaM mahat |
dRRiShTvA pArthaM mahAbAhuM bhIShmAyodyantamAhave || 48||

tato bhIShmaH kurushreShThaH siMhavadvinadanmuhuH |
dhana~njayarathaM tUrNaM sharavarShairavAkirat || 49||

kShaNena sa rathastasya sahayaH sahasArathiH |
sharavarSheNa mahatA sa~nChanno na prakAshate || 50||

vAsudevastvasambhrAnto dhairyamAsthAya sattvavAn |
chodayAmAsa tAnashvAnvitunnAnbhIShmasAyakaiH || 51||

tataH pArtho dhanurgRRihya divyaM jaladanisvanam |
pAtayAmAsa bhIShmasya dhanushChittvA tribhiH sharaiH || 52||

sa chChinnadhanvA kauravyaH punaranyanmahaddhanuH |
nimeShAntaramAtreNa sajyaM chakre pitA tava || 53||

vichakarSha tato dorbhyAM dhanurjaladanisvanam |
athAsya tadapi kruddhashchichCheda dhanurarjunaH || 54||

tasya tatpUjayAmAsa lAghavaM shantanoH sutaH |
sAdhu pArtha mahAbAho sAdhu bho pANDunandana || 55||

tvayyevaitadyuktarUpaM mahatkarma dhana~njaya |
prIto.asmi sudRRiDhaM putra kuru yuddhaM mayA saha || 56||

iti pArthaM prashasyAtha pragRRihyAnyanmahaddhanuH |
mumocha samare vIraH sharAnpArtharathaM prati || 57||

adarshayadvAsudevo hayayAne paraM balam |
moghAnkurva~nsharA.nstasya maNDalAnyacharallaghu || 58||

tathApi bhIShmaH sudRRiDhaM vAsudevadhana~njayau |
vivyAdha nishitairbANaiH sarvagAtreShu mAriSha || 59||

shushubhAte naravyAghrau tau bhIShmasharavikShatau |
govRRiShAviva nardantau viShANollikhitA~Nkitau || 60||

punashchApi susa~NkruddhaH sharaiH saMnataparvabhiH |
kRRiShNayoryudhi sa.nrabdho bhIShmo vyAvArayaddishaH || 61||

vArShNeyaM cha sharaistIkShNaiH kampayAmAsa roShitaH |
muhurabhyutsmayanbhIShmaH prahasya svanavattadA || 62||

tataH kRRiShNastu samare dRRiShTvA bhIShmaparAkramam |
samprekShya cha mahAbAhuH pArthasya mRRiduyuddhatAm || 63||

bhIShmaM cha sharavarShANi sRRijantamanishaM yudhi |
pratapantamivAdityaM madhyamAsAdya senayoH || 64||

varAnvarAnvinighnantaM pANDuputrasya sainikAn |
yugAntamiva kurvANaM bhIShmaM yaudhiShThire bale || 65||

amRRiShyamANo bhagavAnkeshavaH paravIrahA |
achintayadameyAtmA nAsti yaudhiShThiraM balam || 66||

ekAhnA hi raNe bhIShmo nAshayeddevadAnavAn |
kimu pANDusutAnyuddhe sabalAnsapadAnugAn || 67||

dravate cha mahatsainyaM pANDavasya mahAtmanaH |
ete cha kauravAstUrNaM prabhagnAndRRishya somakAn || 68||

Adravanti raNe hRRiShTA harShayantaH pitAmaham || 68||

so.ahaM bhIShmaM nihanmyadya pANDavArthAya da.nshitaH |
bhArametaM vineShyAmi pANDavAnAM mahAtmanAm || 69||

arjuno.api sharaistIkShNairvadhyamAno hi sa.nyuge |
kartavyaM nAbhijAnAti raNe bhIShmasya gauravAt || 70||

tathA chintayatastasya bhUya eva pitAmahaH |
preShayAmAsa sa~NkruddhaH sharAnpArtharathaM prati || 71||

teShAM bahutvAddhi bhRRishaM sharANAM  disho.atha sarvAH pihitA babhUvuH |
na chAntarikShaM na disho na bhUmi rna bhAskaro.adRRishyata rashmimAlI || 72||

vavushcha vAtAstumulAH sadhUmA  dishashcha sarvAH kShubhitA babhUvuH || 72||

droNo vikarNo.atha jayadrathashcha  bhUrishravAH kRRitavarmA kRRipashcha |
shrutAyurambaShThapatishcha rAjA  vindAnuvindau cha sudakShiNashcha || 73||

prAchyAshcha sauvIragaNAshcha sarve  vasAtayaH kShudrakamAlavAshcha |
kirITinaM tvaramANAbhisasru rnideshagAH shAntanavasya rAj~naH || 74||

taM vAjipAdAtarathaughajAlai ranekasAhasrashatairdadarsha |
kirITinaM samparivAryamANaM  shinernaptA vAraNayUthapaishcha || 75||

tatastu dRRiShTvArjunavAsudevau  padAtinAgAshvarathaiH samantAt |
abhidrutau shastrabhRRitAM variShThau  shinipravIro.abhisasAra tUrNam || 76||

sa tAnyanIkAni mahAdhanuShmA ~nshinipravIraH sahasAbhipatya |
chakAra sAhAyyamathArjunasya  viShNuryathA vRRitraniShUdanasya || 77||

vishIrNanAgAshvarathadhvajaughaM  bhIShmeNa vitrAsitasarvayodham |
yudhiShThirAnIkamabhidravantaM  provAcha sa.ndRRishya shinipravIraH || 78||

kva kShatriyA yAsyatha naiSha dharmaH  satAM purastAtkathitaH purANaiH |
mA svAM pratij~nAM jahata pravIrAH  svaM vIradharmaM paripAlayadhvam || 79||

tAnvAsavAnantarajo nishamya  narendramukhyAndravataH samantAt |
pArthasya dRRiShTvA mRRiduyuddhatAM cha  bhIShmaM cha sa~Nkhye samudIryamANam || 80||

amRRiShyamANaH sa tato mahAtmA  yashasvinaM sarvadashArhabhartA |
uvAcha shaineyamabhiprasha.nsa ndRRiShTvA kurUnApatataH samantAt || 81||

ye yAnti yAntveva shinipravIra  ye.api sthitAH sAtvata te.api yAntu |
bhIShmaM rathAtpashya nipAtyamAnaM  droNaM cha sa~Nkhye sagaNaM mayAdya || 82||

nAsau rathaH sAtvata kauravANAM  kruddhasya muchyeta raNe.adya kashchit |
tasmAdahaM gRRihya rathA~NgamugraM  prANaM hariShyAmi mahAvratasya || 83||

nihatya bhIShmaM sagaNaM tathAjau  droNaM cha shaineya rathapravIram |
prItiM kariShyAmi dhana~njayasya  rAj~nashcha bhImasya tathAshvinoshcha || 84||

nihatya sarvAndhRRitarAShTraputrAM statpakShiNo ye cha narendramukhyAH |
rAjyena rAjAnamajAtashatruM  sampAdayiShyAmyahamadya hRRiShTaH || 85||

tataH sunAbhaM vasudevaputraH  sUryaprabhaM vajrasamaprabhAvam |
kShurAntamudyamya bhujena chakraM  rathAdavaplutya visRRijya vAhAn || 86||

sa~NkampayangAM charaNairmahAtmA  vegena kRRiShNaH prasasAra bhIShmam |
madAndhamAjau samudIrNadarpaH  siMho jighA.nsanniva vAraNendram || 87||

so.abhyadravadbhIShmamanIkamadhye  kruddho mahendrAvarajaH pramAthI |
vyAlambipItAntapaTashchakAshe  ghano yathA khe.achirabhApinaddhaH || 88||

sudarshanaM chAsya rarAja shaure stachchakrapadmaM subhujorunAlam |
yathAdipadmaM taruNArkavarNaM  rarAja nArAyaNanAbhijAtam || 89||

tatkRRiShNakopodayasUryabuddhaM  kShurAntatIkShNAgrasujAtapatram |
tasyaiva dehorusaraHprarUDhaM  rarAja nArAyaNabAhunAlam || 90||

tamAttachakraM praNadantamuchchaiH  kruddhaM mahendrAvarajaM samIkShya |
sarvANi bhUtAni bhRRishaM vineduH  kShayaM kurUNAmiti chintayitvA || 91||

sa vAsudevaH pragRRihItachakraH  sa.nvartayiShyanniva jIvalokam |
abhyutpata.NllokagururbabhAse  bhUtAni dhakShyanniva kAlavahniH || 92||

tamApatantaM pragRRihItachakraM  samIkShya devaM dvipadAM variShTham |
asambhramAtkArmukabANapANI  rathe sthitaH shAntanavo.abhyuvAcha || 93||

ehyehi devesha jagannivAsa  namo.astu te shAr~NgarathA~NgapANe |
prasahya mAM pAtaya lokanAtha  rathottamAdbhUtasharaNya sa~Nkhye || 94||

tvayA hatasyeha mamAdya kRRiShNa  shreyaH parasminniha chaiva loke |
sambhAvito.asmyandhakavRRiShNinAtha  lokaistribhirvIra tavAbhiyAnAt || 95||

rathAdavaplutya tatastvarAvA npArtho.apyanudrutya yadupravIram |
jagrAha pInottamalambabAhuM  bAhvorhariM vyAyatapInabAhuH || 96||

nigRRihyamANashcha tadAdidevo  bhRRishaM saroShaH kila nAma yogI |
AdAya vegena jagAma viShNu rjiShNuM mahAvAta ivaikavRRikSham || 97||

pArthastu viShTabhya balena pAdau  bhIShmAntikaM tUrNamabhidravantam |
balAnnijagrAha kirITamAlI  pade.atha rAjandashame katha~nchit || 98||

avasthitaM cha praNipatya kRRiShNaM  prIto.arjunaH kA~nchanachitramAlI |
uvAcha kopaM pratisaMhareti  gatirbhavAnkeshava pANDavAnAm || 99||

na hAsyate karma yathApratij~naM  putraiH shape keshava sodaraishcha |
antaM kariShyAmi yathA kurUNAM  tvayAhamindrAnuja samprayuktaH || 100||

tataH pratij~nAM samayaM cha tasmai  janArdanaH prItamanA nishamya |
sthitaH priye kauravasattamasya  rathaM sachakraH punarAruroha || 101||

sa tAnabhIShUnpunarAdadAnaH  pragRRihya sha~NkhaM dviShatAM nihantA |
vinAdayAmAsa tato dishashcha  sa pA~nchajanyasya raveNa shauriH || 102||

vyAviddhaniShkA~NgadakuNDalaM taM  rajovikIrNA~nchitapakShmanetram |
vishuddhadaMShTraM pragRRihItasha~NkhaM  vichukrushuH prekShya kurupravIrAH || 103||

mRRida~NgabherIpaTahapraNAdA  nemisvanA dundubhinisvanAshcha |
sasiMhanAdAshcha babhUvurugrAH  sarveShvanIkeShu tataH kurUNAm || 104||

gANDIvaghoShaH stanayitnukalpo  jagAma pArthasya nabho dishashcha |
jagmushcha bANA vimalAH prasannAH  sarvA dishaH pANDavachApamuktAH || 105||

taM kauravANAmadhipo balena  bhIShmeNa bhUrishravasA cha sArdham |
abhyudyayAvudyatabANapANiH  kakShaM didhakShanniva dhUmaketuH || 106||

athArjunAya prajahAra bhallA nbhUrishravAH sapta suvarNapu~NkhAn |
duryodhanastomaramugravegaM  shalyo gadAM shAntanavashcha shaktim || 107||

sa saptabhiH sapta sharapravekA nsa.nvArya bhUrishravasA visRRiShTAn |
shitena duryodhanabAhumuktaM  kShureNa tattomaramunmamAtha || 108||

tataH shubhAmApatatIM sa shaktiM  vidyutprabhAM shAntanavena muktAm |
gadAM cha madrAdhipabAhumuktAM  dvAbhyAM sharAbhyAM nichakarta vIraH || 109||

tato bhujAbhyAM balavadvikRRiShya  chitraM dhanurgANDivamaprameyam |
mAhendramastraM vidhivatsughoraM  prAdushchakArAdbhutamantarikShe || 110||

tenottamAstreNa tato mahAtmA  sarvANyanIkAni mahAdhanuShmAn |
sharaughajAlairvimalAgnivarNai rnivArayAmAsa kirITamAlI || 111||

shilImukhAH pArthadhanuHpramuktA  rathAndhvajAgrANi dhanUMShi bAhUn |
nikRRitya dehAnvivishuH pareShAM  narendranAgendratura~NgamANAm || 112||

tato dishashchAnudishashcha pArthaH  sharaiH sudhArairnishitairvitatya |
gANDIvashabdena manA.nsi teShAM  kirITamAlI vyathayAM chakAra || 113||

tasmi.nstathA ghoratame pravRRitte  sha~NkhasvanA dundubhinisvanAshcha |
antarhitA gANDivanisvanena  bhabhUvurugrAshcha raNapraNAdAH || 114||

gANDIvashabdaM tamatho viditvA  virATarAjapramukhA nRRivIrAH |
pA~nchAlarAjo drupadashcha vIra staM deshamAjagmuradInasattvAH || 115||

sarvANi sainyAni tu tAvakAni  yato yato gANDivajaH praNAdaH |
tatastataH saMnatimeva jagmu rna taM pratIpo.abhisasAra kashchit || 116||

tasminsughore nRRipasamprahAre  hatAH pravIrAH sarathAH sasUtAH |
gajAshcha nArAchanipAtataptA  mahApatAkAH shubharukmakakShyAH || 117||

parItasattvAH sahasA nipetuH  kirITinA bhinnatanutrakAyAH |
dRRiDhAhatAH patribhirugravegaiH  pArthena bhallairnishitaiH shitAgraiH || 118||

nikRRittayantrA nihatendrakIlA  dhvajA mahAnto dhvajinImukheShu |
padAtisa~NghAshcha rathAshcha sa~Nkhye  hayAshcha nAgAshcha dhana~njayena || 119||

bANAhatAstUrNamapetasattvA  viShTabhya gAtrANi nipetururvyAm |
aindreNa tenAstravareNa rAja nmahAhave bhinnatanutradehAH || 120||

tataH sharaughairnishitaiH kirITinA  nRRidehashastrakShatalohitodA |
nadI sughorA naradehaphenA  pravartitA tatra raNAjire vai || 121||

vegena sAtIva pRRithupravAhA  prasusrutA bhairavArAvarUpA |
paretanAgAshvasharIrarodhA  narAntramajjAbhRRitamA.nsapa~NkA || 122||

prabhUtarakShogaNabhUtasevitA  shiraHkapAlAkulakeshashAdvalA |
sharIrasa~NghAtasahasravAhinI  vishIrNanAnAkavachormisa~NkulA || 123||

narAshvanAgAsthinikRRittasharkarA  vinAshapAtAlavatI bhayAvahA |
tAM ka~NkamAlAvRRitagRRidhrakahvaiH  kravyAdasa~Nghaishcha tarakShubhishcha || 124||

upetakUlAM dadRRishuH samantA tkrUrAM mahAvaitaraNIprakAshAm |
pravartitAmarjunabANasa~Nghai rmedovasAsRRikpravahAM subhImAm || 125||

te chedipA~nchAlakarUShamatsyAH  pArthAshcha sarve sahitAH praNeduH |
vitrAsya senAM dhvajinIpatInAM  siMho mRRigANAmiva yUthasa~NghAn || 126||

vinedatustAvatiharShayuktau  gANDIvadhanvA cha janArdanashcha || 126||

tato raviM saMhRRitarashmijAlaM  dRRiShTvA bhRRishaM shastraparikShatA~NgAH |
tadaindramastraM vitataM sughora masahyamudvIkShya yugAntakalpam || 127||

athApayAnaM kuravaH sabhIShmAH  sadroNaduryodhanabAhlikAshcha |
chakrurnishAM sandhigatAM samIkShya  vibhAvasorlohitarAjiyuktAm || 128||

avApya kIrtiM cha yashashcha loke  vijitya shatrU.nshcha dhana~njayo.api |
yayau narendraiH saha sodaraishcha  samAptakarmA shibiraM nishAyAm || 129||

tataH prajaj~ne tumulaH kurUNAM  nishAmukhe ghorataraH praNAdaH || 129||

raNe rathAnAmayutaM nihatya  hatA gajAH saptashatArjunena |
prAchyAshcha sauvIragaNAshcha sarve  nipAtitAH kShudrakamAlavAshcha || 130||

mahatkRRitaM karma dhana~njayena  kartuM yathA nArhati kashchidanyaH || 130||

shrutAyurambaShThapatishcha rAjA  tathaiva durmarShaNachitrasenau |
droNaH kRRipaH saindhavabAhlikau cha  bhUrishravAH shalyashalau cha rAjan || 131||

svabAhuvIryeNa jitAH sabhIShmAH  kirITinA lokamahArathena || 131||

iti bruvantaH shibirANi jagmuH  sarve gaNA bhArata ye tvadIyAH |
ulkAsahasraishcha susampradIptai rvibhrAjamAnaishcha tathA pradIpaiH || 132||

kirITivitrAsitasarvayodhA  chakre niveshaM dhvajinI kurUNAm || 132||

\hrule

\medskip
              chaturthayuddhadivasaH
                  56
\medskip

sa~njaya uvAcha||

vyuShTAM nishAM bhArata bhAratAnA manIkinInAM pramukhe mahAtmA |
yayau sapatnAnprati jAtakopo  vRRitaH samagreNa balena bhIShmaH || 1||

taM droNaduryodhanabAhlikAshcha  tathaiva durmarShaNachitrasenau |
jayadrathashchAtibalo balaughai rnRRipAstathAnye.anuyayuH samantAt || 2||

sa tairmahadbhishcha mahArathai shcha tejasvibhirvIryavadbhishcha rAjan |
rarAja rAjottama rAjamukhyai rvRRitaH sa devairiva vajrapANiH || 3||

tasminnanIkapramukhe viShaktA  dodhUyamAnAshcha mahApatAkAH |
suraktapItAsitapANDurAbhA  mahAgajaskandhagatA virejuH || 4||

sA vAhinI shAntanavena rAj~nA  mahArathairvAraNavAjibhishcha |
babhau savidyutstanayitnukalpA  jalAgame dyauriva jAtameghA || 5||

tato raNAyAbhimukhI prayAtA  pratyarjunaM shAntanavAbhiguptA |
senA mahogrA sahasA kurUNAM  vego yathA bhIma ivApagAyAH || 6||

taM vyAlanAnAvidhagUDhasAraM  gajAshvapAdAtarathaughapakSham |
vyUhaM mahAmeghasamaM mahAtmA  dadarsha dUrAtkapirAjaketuH || 7||

sa niryayau ketumatA rathena  nararShabhaH shvetahayena vIraH |
varUthinA sainyamukhe mahAtmA  vadhe dhRRitaH sarvasapatnayUnAm || 8||

sUpaskaraM sottarabandhureShaM  yattaM yadUnAmRRiShabheNa sa~Nkhye |
kapidhvajaM prekShya viShedurAjau  sahaiva putraistava kauraveyAH || 9||

prakarShatA guptamudAyudhena  kirITinA lokamahArathena |
taM vyUharAjaM dadRRishustvadIyA shchatushchaturvyAlasahasrakIrNam || 10||

yathA hi pUrve.ahani dharmarAj~nA  vyUhaH kRRitaH kauravanandanena |
tathA tathoddeshamupetya tasthuH  pA~nchAlamukhyaiH saha chedimukhyAH || 11||

tato mahAvegasamAhatAni  bherIsahasrANi vinedurAjau |
sha~NkhasvanA dundubhinisvanAshcha  sarveShvanIkeShu sasiMhanAdAH || 12||

tataH sabANAni mahAsvanAni  visphAryamANAni dhanUMShi vIraiH |
kShaNena bherIpaNavapraNAdA nantardadhuH sha~NkhamahAsvanAshcha || 13||

tachCha~NkhashabdAvRRitamantarikSha muddhUtabhaumadrutareNujAlam |
mahAvitAnAvatataprakAsha mAlokya vIrAH sahasAbhipetuH || 14||

rathI rathenAbhihataH sasUtaH  papAta sAshvaH sarathaH saketuH |
gajo gajenAbhihataH papAta  padAtinA chAbhihataH padAtiH || 15||

AvartamAnAnyabhivartamAnai rbANaiH kShatAnyadbhutadarshanAni |
prAsaishcha khaDgaishcha samAhatAni  sadashvavRRindAni sadashvavRRindaiH || 16||

suvarNatArAgaNabhUShitAni  sharAvarANi prahitAni vIraiH |
vidAryamANAni parashvadhaishcha  prAsaishcha khaDgaishcha nipetururvyAm || 17||

gajairviShANairvarahastarugNAH  kechitsasUtA rathinaH prapetuH |
gajarShabhAshchApi ratharShabheNa  nipetire bANahatAH pRRithivyAm || 18||

gajaughavegoddhatasAditAnAM  shrutvA niShedurvasudhAM manuShyAH |
ArtasvaraM sAdipadAtiyUnAM  viShANagAtrAvaratADitAnAm || 19||

sambhrAntanAgAshvarathe prasUte  mahAbhaye sAdipadAtiyUnAm |
mahArathaiH samparivAryamANaM  dadarsha bhIShmaH kapirAjaketum || 20||

taM pa~nchatAlochChritatAlaketuH  sadashvavegoddhatavIryayAtaH |
mahAstrabANAshanidIptamArgaM  kirITinaM shAntanavo.abhyadhAvat || 21||

tathaiva shakrapratimAnakalpa mindrAtmajaM droNamukhAbhisasruH |
kRRipashcha shalyashcha vivi.nshatishcha  duryodhanaH saumadattishcha rAjan || 22||

tato rathAnIkamukhAdupetya  sarvAstravitkA~nchanachitravarmA |
javena shUro.abhisasAra sarvAM stathArjunasyAtra suto.abhimanyuH || 23||

teShAM mahAstrANi mahArathAnA masaktakarmA vinihatya kArShNiH |
babhau mahAmantrahutArchimAlI  sadogataH sanbhagavAnivAgniH || 24||

tataH sa tUrNaM rudhirodaphenAM  kRRitvA nadIM vaishasane ripUNAm |
jagAma saubhadramatItya bhIShmo  mahArathaM pArthamadInasattvaH || 25||

tataH prahasyAdbhutadarshanena  gANDIvanirhvAdamahAsvanena |
vipAThajAlena mahAstrajAlaM  vinAshayAmAsa kirITamAlI || 26||

tamuttamaM sarvadhanurdharANA masaktakarmA kapirAjaketuH |
bhIShmaM mahAtmAbhivavarSha tUrNaM  sharaughajAlairvimalaishcha bhallaiH || 27||

eva.nvidhaM kArmukabhImanAda madInavatsatpuruShottamAbhyAm |
dadarsha lokaH kurusRRi~njayAshcha  taddvairathaM bhIShmadhana~njayAbhyAm || 28||

\hrule

\medskip
                  57
\medskip

sa~njaya uvAcha||

drauNirbhUrishravAH shalyashchitrasenashcha mAriSha |
putraH sA.nyamaneshchaiva saubhadraM samayodhayan || 1||

sa.nsaktamatitejobhistamekaM dadRRishurjanAH |
pa~nchabhirmanujavyAghrairgajaiH siMhashishuM yathA || 2||

nAbhilakShyatayA kashchinna shaurye na parAkrame |
babhUva sadRRishaH kArShNernAstre nApi cha lAghave || 3||

tathA tamAtmajaM yuddhe vikramantamari.ndamam |
dRRiShTvA pArtho raNe yattaH siMhanAdamatho.anadat || 4||

pIDayAnaM cha tatsainyaM pautraM tava vishAM pate |
dRRiShTvA tvadIyA rAjendra samantAtparyavArayan || 5||

dhvajinIM dhArtarAShTrANAM dInashatruradInavat |
pratyudyayau sa saubhadrastejasA cha balena cha || 6||

tasya lAghavamArgasthamAdityasadRRishaprabham |
vyadRRishyata mahachchApaM samare yudhyataH paraiH || 7||

sa drauNimiShuNaikena viddhvA shalyaM cha pa~nchabhiH |
dhvajaM sA.nyamaneshchApi so.aShTAbhirapavarjayat || 8||

rukmadaNDAM mahAshaktiM preShitAM saumadattinA |
shitenoragasa~NkAshAM patriNA vijahAra tAm || 9||

shalyasya cha mahAghorAnasyataH shatashaH sharAn |
nivAryArjunadAyAdo jaghAna samare hayAn || 10||

bhUrishravAshcha shalyashcha drauNiH sA.nyamaniH shalaH |
nAbhyavartanta sa.nrabdhAH kArShNerbAhubalAshrayAt || 11||

tatastrigartA rAjendra madrAshcha saha kekayaiH |
pa~nchatri.nshatisAhasrAstava putreNa choditAH || 12||

dhanurvedavido mukhyA ajeyAH shatrubhiryudhi |
sahaputraM jighA.nsantaM parivavruH kirITinam || 13||

tau tu tatra pitAputrau parikShiptau ratharShabhau |
dadarsha rAjanpA~nchAlyaH senApatiramitrajit || 14||

sa vAraNarathaughAnAM sahasrairbahubhirvRRitaH |
vAjibhiH pattibhishchaiva vRRitaH shatasahasrashaH || 15||

dhanurvisphArya sa~NkruddhashchodayitvA varUthinIm |
yayau tanmadrakAnIkaM kekayA.nshcha parantapaH || 16||

tena kIrtimatA guptamanIkaM dRRiDhadhanvanA |
prayuktarathanAgAshvaM yotsyamAnamashobhata || 17||

so.arjunaM pramukhe yAntaM pA~nchAlyaH kurunandana |
tribhiH shAradvataM bANairjatrudeshe samarpayat || 18||

tataH sa madrakAnhatvA dashabhirdashabhiH sharaiH |
hRRiShTa eko jaghAnAshvaM bhallena kRRitavarmaNaH || 19||

damanaM chApi dAyAdaM pauravasya mahAtmanaH |
jaghAna vipulAgreNa nArAchena parantapaH || 20||

tataH sA.nyamaneH putraH pA~nchAlyaM yuddhadurmadam |
avidhyattri.nshatA bANairdashabhishchAsya sArathim || 21||

so.atividdho maheShvAsaH sRRikkiNI parisa.nlihan |
bhallena bhRRishatIkShNena nichakartAsya kArmukam || 22||

athainaM pa~nchavi.nshatyA kShiprameva samarpayat |
ashvA.nshchAsyAvadhIdrAjannubhau tau pArShNisArathI || 23||

sa hatAshve rathe tiShThandadarsha bharatarShabha |
putraH sA.nyamaneH putraM pA~nchAlyasya mahAtmanaH || 24||

sa sa~NgRRihya mahAghoraM nistri.nshavaramAyasam |
padAtistUrNamabhyarChadrathasthaM drupadAtmajam || 25||

taM mahaughamivAyAntaM khAtpatantamivoragam |
bhrAntAvaraNanistri.nshaM kAlotsRRiShTamivAntakam || 26||

dIpyantamiva shastrArchyA mattavAraNavikramam |
apashyanpANDavAstatra dhRRiShTadyumnashcha pArShataH || 27||

tasya pA~nchAlaputrastu pratIpamabhidhAvataH |
shitanistri.nshahastasya sharAvaraNadhAriNaH || 28||

bANavegamatItasya rathAbhyAshamupeyuShaH |
tvaransenApatiH kruddho bibheda gadayA shiraH || 29||

tasya rAjansanistri.nshaM suprabhaM cha sharAvaram |
hatasya patato hastAdvegena nyapatadbhuvi || 30||

taM nihatya gadAgreNa lebhe sa paramaM yashaH |
putraH pA~nchAlarAjasya mahAtmA bhImavikramaH || 31||

tasminhate maheShvAse rAjaputre mahArathe |
hAhAkAro mahAnAsIttava sainyasya mAriSha || 32||

tataH sA.nyamaniH kruddho dRRiShTvA nihatamAtmajam |
abhidudrAva vegena pA~nchAlyaM yuddhadurmadam || 33||

tau tatra samare vIrau sametau rathinAM varau |
dadRRishuH sarvarAjAnaH kuravaH pANDavAstathA || 34||

tataH sA.nyamaniH kruddhaH pArShataM paravIrahA |
AjaghAna tribhirbANaistottrairiva mahAdvipam || 35||

tathaiva pArShataM shUraM shalyaH samitishobhanaH |
AjaghAnorasi kruddhastato yuddhamavartata || 36||

\hrule

\medskip
              pa~nchamayuddhadivasaH
                  58
\medskip

dhRRitarAShTra uvAcha||

daivameva paraM manye pauruShAdapi sa~njaya |
yatsainyaM mama putrasya pANDusainyena vadhyate || 1||

nityaM hi mAmakA.nstAta hatAneva hi sha.nsasi |
avyagrA.nshcha prahRRiShTA.nshcha nityaM sha.nsasi pANDavAn || 2||

hInAnpuruShakAreNa mAmakAnadya sa~njaya |
patitAnpAtyamAnA.nshcha hatAneva cha sha.nsasi || 3||

yudhyamAnAnyathAshakti ghaTamAnA~njayaM prati |
pANDavA vijayantyeva jIyante chaiva mAmakAH || 4||

so.ahaM tIvrANi duHkhAni duryodhanakRRitAni cha |
ashrauShaM satataM tAta duHsahAni bahUni cha || 5||

tamupAyaM na pashyAmi jIyeranyena pANDavAH |
mAmakA vA jayaM yuddhe prApnuyuryena sa~njaya || 6||

sa~njaya uvAcha||

kShayaM manuShyadehAnAM gajavAjirathakShayam |
shRRiNu rAjansthiro bhUtvA tavaivApanayo mahAn || 7||

dhRRiShTadyumnastu shalyena pIDito navabhiH sharaiH |
pIDayAmAsa sa~Nkruddho madrAdhipatimAyasaiH || 8||

tatrAdbhutamapashyAma pArShatasya parAkramam |
nyavArayata yattUrNaM shalyaM samitishobhanam || 9||

nAntaraM dadRRishe kashchittayoH sa.nrabdhayo raNe |
muhUrtamiva tadyuddhaM tayoH samamivAbhavat || 10||

tataH shalyo mahArAja dhRRiShTadyumnasya sa.nyuge |
dhanushchichCheda bhallena pItena nishitena cha || 11||

athainaM sharavarSheNa ChAdayAmAsa bhArata |
giriM jalAgame yadvajjaladA jaladhAriNaH || 12||

abhimanyustu sa~Nkruddho dhRRiShTadyumne nipIDite |
abhidudrAva vegena madrarAjarathaM prati || 13||

tato madrAdhiparathaM kArShNiH prApyAtikopanaH |
ArtAyanimameyAtmA vivyAdha vishikhaistribhiH || 14||

tatastu tAvakA rAjanparIpsanto.a.arjuniM raNe |
madrarAjarathaM tUrNaM parivAryAvatasthire || 15||

duryodhano vikarNashcha duHshAsanavivi.nshatI |
durmarShaNo duHsahashcha chitrasenashcha durmukhaH || 16||

satyavratashcha bhadraM te purumitrashcha bhArata |
ete madrAdhiparathaM pAlayantaH sthitA raNe || 17||

tAnbhImasenaH sa~Nkruddho dhRRiShTadyumnashcha pArShataH |
draupadeyAbhimanyushcha mAdrIputrau cha pANDavau || 18||

nAnArUpANi shastrANi visRRijanto vishAM pate |
abhyavartanta saMhRRiShTAH parasparavadhaiShiNaH || 19||

te vai samIyuH sa~NgrAme rAjandurmantrite tava || 19||

tasmindAsharathe yuddhe vartamAne bhayAvahe |
tAvakAnAM pareShAM cha prekShakA rathino.abhavan || 20||

shastrANyanekarUpANi visRRijanto mahArathAH |
anyonyamabhinardantaH samprahAraM prachakrire || 21||

te yattA jAtasa.nrambhAH sarve.anyonyaM jighA.nsavaH |
mahAstrANi vimu~nchantaH samApeturamarShaNAH || 22||

duryodhanastu sa~Nkruddho dhRRiShTadyumnaM mahAraNe |
vivyAdha nishitairbANaishchaturbhistvarito bhRRisham || 23||

durmarShaNashcha vi.nshatyA chitrasenashcha pa~nchabhiH |
durmukho navabhirbANairduHsahashchApi saptabhiH || 24||

vivi.nshatiH pa~nchabhishcha tribhirduHshAsanastathA || 24||

tAnpratyavidhyadrAjendra pArShataH shatrutApanaH |
ekaikaM pa~nchavi.nshatyA darshayanpANilAghavam || 25||

satyavrataM tu samare purumitraM cha bhArata |
abhimanyuravidhyattau dashabhirdashabhiH sharaiH || 26||

mAdrIputrau tu samare mAtulaM mAtRRinandanau |
ChAdayetAM sharavrAtaistadadbhutamivAbhavat || 27||

tataH shalyo mahArAja svasrIyau rathinAM varau |
sharairbahubhirAnarChatkRRitapratikRRitaiShiNau || 28||

ChAdyamAnau tatastau tu mAdrIputrau na chelatuH || 28||

atha duryodhanaM dRRiShTvA bhImaseno mahAbalaH |
vidhitsuH kalahasyAntaM gadAM jagrAha pANDavaH || 29||

tamudyatagadaM dRRiShTvA kailAsamiva shRRi~NgiNam |
bhImasenaM mahAbAhuM putrAste prAdravanbhayAt || 30||

duryodhanastu sa~Nkruddho mAgadhaM samachodayat |
anIkaM dashasAhasraM ku~njarANAM tarasvinAm || 31||

mAgadhaM purataH kRRitvA bhImasenaM samabhyayAt || 31||

ApatantaM cha taM dRRiShTvA gajAnIkaM vRRikodaraH |
gadApANiravArohadrathAtsiMha ivonnadan || 32||

adrisAramayIM gurvIM pragRRihya mahatIM gadAm |
abhyadhAvadgajAnIkaM vyAditAsya ivAntakaH || 33||

sa gajAngadayA nighnanvyacharatsamare balI |
bhImaseno mahAbAhuH savajra iva vAsavaH || 34||

tasya nAdena mahatA manohRRidayakampinA |
vyatyacheShTanta saMhatya gajA bhImasya nardataH || 35||

tatastu draupadIputrAH saubhadrashcha mahArathaH |
nakulaH sahadevashcha dhRRiShTadyumnashcha pArShataH || 36||

pRRiShThaM bhImasya rakShantaH sharavarSheNa vAraNAn |
abhyadhAvanta varShanto meghA iva girInyathA || 37||

kShuraiH kShuraprairbhallaishcha pItaira~njalikairapi |
pAtayantottamA~NgAni pANDavA gajayodhinAm || 38||

shirobhiH prapatadbhishcha bAhubhishcha vibhUShitaiH |
ashmavRRiShTirivAbhAti pANibhishcha sahA~NkushaiH || 39||

hRRitottamA~NgAH skandheShu gajAnAM gajayodhinaH |
adRRishyantAchalAgreShu drumA bhagnashikhA iva || 40||

dhRRiShTadyumnahatAnanyAnapashyAma mahAgajAn |
patitAnpAtyamAnA.nshcha pArShatena mahAtmanA || 41||

mAgadho.atha mahIpAlo gajamairAvatopamam |
preShayAmAsa samare saubhadrasya rathaM prati || 42||

tamApatantaM samprekShya mAgadhasya gajottamam |
jaghAnaikeShuNA vIraH saubhadraH paravIrahA || 43||

tasyAvarjitanAgasya kArShNiH parapura~njayaH |
rAj~no rajatapu~Nkhena bhallenApaharachChiraH || 44||

vigAhya tadgajAnIkaM bhImaseno.api pANDavaH |
vyacharatsamare mRRidnangajAnindro girIniva || 45||

ekaprahArAbhihatAnbhImasenena ku~njarAn |
apashyAma raNe tasmingirInvajrahatAniva || 46||

bhagnadantAnbhagnakaTAnbhagnasakthA.nshcha vAraNAn |
bhagnapRRiShThAnbhagnakumbhAnnihatAnparvatopamAn || 47||

nadataH sIdatashchAnyAnvimukhAnsamare gajAn |
vimUtrAnbhagnasa.nvignA.nstathA vishakRRito.aparAn || 48||

bhImasenasya mArgeShu gatAsUnparvatopamAn |
apashyAma hatAnnAgAnniShTanantastathApare || 49||

vamanto rudhiraM chAnye bhinnakumbhA mahAgajAH |
vihvalanto gatA bhUmiM shailA iva dharAtale || 50||

medorudhiradigdhA~Ngo vasAmajjAsamukShitaH |
vyacharatsamare bhImo daNDapANirivAntakaH || 51||

gajAnAM rudhirAktAM tAM gadAM bibhradvRRikodaraH |
ghoraH pratibhayashchAsItpinAkIva pinAkadhRRik || 52||

nirmathyamAnAH kruddhena bhImasenena dantinaH |
sahasA prAdrava~nshiShTA mRRidnantastava vAhinIm || 53||

taM hi vIraM maheShvAsAH saubhadrapramukhA rathAH |
paryarakShanta yudhyantaM vajrAyudhamivAmarAH || 54||

shoNitAktAM gadAM bibhradukShito gajashoNitaiH |
kRRitAnta iva raudrAtmA bhImaseno vyadRRishyata || 55||

vyAyachChamAnaM gadayA dikShu sarvAsu bhArata |
nRRityamAnamapashyAma nRRityantamiva sha~Nkaram || 56||

yamadaNDopamAM gurvImindrAshanisamasvanAm |
apashyAma mahArAja raudrAM vishasanIM gadAm || 57||

vimishrAM keshamajjAbhiH pradigdhAM rudhireNa cha |
pinAkamiva rudrasya kruddhasyAbhighnataH pashUn || 58||

yathA pashUnAM sa~NghAtaM yaShTyA pAlaH prakAlayet |
tathA bhImo gajAnIkaM gadayA paryakAlayat || 59||

gadayA vadhyamAnAste mArgaNaishcha samantataH |
svAnyanIkAni mRRidnantaH prAdravanku~njarAstava || 60||

mahAvAta ivAbhrANi vidhamitvA sa vAraNAn |
atiShThattumule bhImaH shmashAna iva shUlabhRRit || 61||

\hrule

\medskip
                  59
\medskip

sa~njaya uvAcha||

tasminhate gajAnIke putro duryodhanastava |
bhImasenaM ghnatetyevaM sarvasainyAnyachodayat || 1||

tataH sarvANyanIkAni tava putrasya shAsanAt |
abhyadravanbhImasenaM nadantaM bhairavAnravAn || 2||

taM balaughamaparyantaM devairapi durutsaham |
ApatantaM suduShpAraM samudramiva parvaNi || 3||

rathanAgAshvakalilaM sha~NkhadundubhinAditam |
athAnantamapAraM cha narendrastimitahradam || 4||

taM bhImasenaH samare mahodadhimivAparam |
senAsAgaramakShobhyaM veleva samavArayat || 5||

tadAshcharyamapashyAma shraddheyamapi chAdbhutam |
bhImasenasya samare rAjankarmAtimAnuSham || 6||

udIrNAM pRRithivIM sarvAM sAshvAM sarathaku~njarAm |
asambhramaM bhImaseno gadayA samatADayat || 7||

sa sa.nvArya balaughA.nstAngadayA rathinAM varaH |
atiShThattumule bhImo girirmerurivAchalaH || 8||

tasminsutumule ghore kAle paramadAruNe |
bhrAtarashchaiva putrAshcha dhRRiShTadyumnashcha pArShataH || 9||

draupadeyAbhimanyushcha shikhaNDI cha mahArathaH |
na prAjahanbhImasenaM bhaye jAte mahAbalam || 10||

tataH shaikyAyasIM gurvIM pragRRihya mahatIM gadAm |
avadhIttAvakAnyodhAndaNDapANirivAntakaH || 11||

pothayanrathavRRindAni vAjivRRindAni chAbhibhUH || 11||

vyacharatsamare bhImo yugAnte pAvako yathA |
vinighnansamare sarvAnyugAnte kAlavadvibhuH || 12||

Uruvegena sa~NkarShanrathajAlAni pANDavaH |
pramardayangajAnsarvAnnaDvalAnIva ku~njaraH || 13||

mRRidnanrathebhyo rathino gajebhyo gajayodhinaH |
sAdinashchAshvapRRiShThebhyo bhUmau chaiva padAtinaH || 14||

tatra tatra hataishchApi manuShyagajavAjibhiH |
raNA~NgaNaM tadabhavanmRRityorAghAtasaMnibham || 15||

pinAkamiva rudrasya kruddhasyAbhighnataH pashUn |
yamadaNDopamAmugrAmindrAshanisamasvanAm || 16||

dadRRishurbhImasenasya raudrAM vishasanIM gadAm || 16||

Avidhyato gadAM tasya kaunteyasya mahAtmanaH |
babhau rUpaM mahAghoraM kAlasyeva yugakShaye || 17||

taM tathA mahatIM senAM drAvayantaM punaH punaH |
dRRiShTvA mRRityumivAyAntaM sarve vimanaso.abhavan || 18||

yato yataH prekShate sma gadAmudyamya pANDavaH |
tena tena sma dIryante sarvasainyAni bhArata || 19||

pradArayantaM sainyAni balaughenAparAjitam |
grasamAnamanIkAni vyAditAsyamivAntakam || 20||

taM tathA bhImakarmANaM pragRRihItamahAgadam |
dRRiShTvA vRRikodaraM bhIShmaH sahasaiva samabhyayAt || 21||

mahatA meghaghoSheNa rathenAdityavarchasA |
ChAdaya~nsharavarSheNa parjanya iva vRRiShTimAn || 22||

tamAyAntaM tathA dRRiShTvA vyAttAnanamivAntakam |
bhIShmaM bhImo mahAbAhuH pratyudIyAdamarShaNaH || 23||

tasminkShaNe sAtyakiH satyasandhaH  shinipravIro.abhyapatatpitAmaham |
nighnannamitrAndhanuShA dRRiDhena  sa kampaya.nstava putrasya senAm || 24||

taM yAntamashvai rajataprakAshaiH  sharAndhamantaM dhanuShA dRRiDhena |
nAshaknuvanvArayituM tadAnIM  sarve gaNA bhArata ye tvadIyAH || 25||

avidhyadenaM nishitaiH sharAgrai ralambuso rAjavarArshyashRRi~NgiH |
taM vai chaturbhiH pratividhya vIro  naptA shinerabhyapatadrathena || 26||

anvAgataM vRRiShNivaraM nishamya  madhye ripUNAM parivartamAnam |
prAvartayantaM kurupu~NgavA.nshcha  punaH punashcha praNadantamAjau || 27||

nAshaknuvanvArayituM variShThaM  madhya.ndine sUryamivAtapantam |
na tatra kashchinnaviShaNNa AsI dRRite rAjansomadattasya putrAt || 28||

sa hyAdadAno dhanurugravegaM  bhUrishravA bhArata saumadattiH |
dRRiShTvA rathAnsvAnvyapanIyamAnA npratyudyayau sAtyakiM yoddhumichChan || 29||

\hrule

\medskip
                  60
\medskip

sa~njaya uvAcha||

tato bhUrishravA rAjansAtyakiM navabhiH sharaiH |
avidhyadbhRRishasa~Nkruddhastottrairiva mahAdvipam || 1||

kauravaM sAtyakishchaiva sharaiH saMnataparvabhiH |
avAkiradameyAtmA sarvalokasya pashyataH || 2||

tato duryodhano rAjA sodaryaiH parivAritaH |
saumadattiM raNe yattaH samantAtparyavArayat || 3||

tathaiva pANDavAH sarve sAtyakiM rabhasaM raNe |
parivArya sthitAH sa~Nkhye samantAtsumahaujasaH || 4||

bhImasenastu sa~Nkruddho gadAmudyamya bhArata |
duryodhanamukhAnsarvAnputrA.nste paryavArayat || 5||

rathairanekasAhasraiH krodhAmarShasamanvitaH |
nandakastava putrastu bhImasenaM mahAbalam || 6||

vivyAdha nishitaiH ShaDbhiH ka~NkapatraiH shilAshitaiH || 6||

duryodhanastu samare bhImasenaM mahAbalam |
AjaghAnorasi kruddho mArgaNairnishitaistribhiH || 7||

tato bhImo mahAbAhuH svarathaM sumahAbalaH |
Aruroha rathashreShThaM vishokaM chedamabravIt || 8||

ete mahArathAH shUrA dhArtarAShTrA mahAbalAH |
mAmeva bhRRishasa~NkruddhA hantumabhyudyatA yudhi || 9||

etAnadya haniShyAmi pashyataste na sa.nshayaH |
tasmAnmamAshvAnsa~NgrAme yattaH sa.nyachCha sArathe || 10||

evamuktvA tataH pArthaH putraM duryodhanaM tava |
vivyAdha dashabhistIkShNaiH sharaiH kanakabhUShaNaiH || 11||

nandakaM cha tribhirbANaiH pratyavidhyatstanAntare || 11||

taM tu duryodhanaH ShaShTyA viddhvA bhImaM mahAbalam |
tribhiranyaiH sunishitairvishokaM pratyavidhyata || 12||

bhImasya cha raNe rAjandhanushchichCheda bhAsvaram |
muShTideshe sharaistIkShNaistribhI rAjA hasanniva || 13||

bhImastu prekShya yantAraM vishokaM sa.nyuge tadA |
pIDitaM vishikhaistIkShNaistava putreNa dhanvinA || 14||

amRRiShyamANaH sa~Nkruddho dhanurdivyaM parAmRRishat |
putrasya te mahArAja vadhArthaM bharatarShabha || 15||

samAdatta cha sa.nrabdhaH kShurapraM lomavAhinam |
tena chichCheda nRRipaterbhImaH kArmukamuttamam || 16||

so.apavidhya dhanushChinnaM krodhena prajvalanniva |
anyatkArmukamAdatta satvaraM vegavattaram || 17||

sandhatta vishikhaM ghoraM kAlamRRityusamaprabham |
tenAjaghAna sa~Nkruddho bhImasenaM stanAntare || 18||

sa gADhaviddho vyathitaH syandanopastha Avishat |
sa niShaNNo rathopasthe mUrChAmabhijagAma ha || 19||

taM dRRiShTvA vyathitaM bhImamabhimanyupurogamAH |
nAmRRiShyanta maheShvAsAH pANDavAnAM mahArathAH || 20||

tatastu tumulAM vRRiShTiM shastrANAM tigmatejasAm |
pAtayAmAsuravyagrAH putrasya tava mUrdhani || 21||

pratilabhya tataH sa~nj~nAM bhImaseno mahAbalaH |
duryodhanaM tribhirviddhvA punarvivyAdha pa~nchabhiH || 22||

shalyaM cha pa~nchavi.nshatyA sharairvivyAdha pANDavaH |
rukmapu~NkhairmaheShvAsaH sa viddho vyapayAdraNAt || 23||

pratyudyayustato bhImaM tava putrAshchaturdasha |
senApatiH suSheNashcha jalasandhaH sulochanaH || 24||

ugro bhImaratho bhImo bhImabAhuralolupaH |
durmukho duShpradharShashcha vivitsurvikaTaH samaH || 25||

visRRijanto bahUnbANAnkrodhasa.nraktalochanAH |
bhImasenamabhidrutya vivyadhuH sahitA bhRRisham || 26||

putrA.nstu tava samprekShya bhImaseno mahAbalaH |
sRRikkiNI vilihanvIraH pashumadhye vRRiko yathA || 27||

senApateH kShurapreNa shirashchichCheda pANDavaH || 27||

jalasandhaM vinirbhidya so.anayadyamasAdanam |
suSheNaM cha tato hatvA preShayAmAsa mRRityave || 28||

ugrasya sashirastrANaM shirashchandropamaM bhuvi |
pAtayAmAsa bhallena kuNDalAbhyAM vibhUShitam || 29||

bhImabAhuM cha saptatyA sAshvaketuM sasArathim |
ninAya samare bhImaH paralokAya mAriSha || 30||

bhImaM bhImarathaM chobhau bhImaseno hasanniva |
bhrAtarau rabhasau rAjannanayadyamasAdanam || 31||

tataH sulochanaM bhImaH kShurapreNa mahAmRRidhe |
miShatAM sarvasainyAnAmanayadyamasAdanam || 32||

putrAstu tava taM dRRiShTvA bhImasenaparAkramam |
sheShA ye.anye.abhava.nstatra te bhImasya bhayArditAH || 33||

vipradrutA disho rAjanvadhyamAnA mahAtmanA || 33||

tato.abravIchChAntanavaH sarvAneva mahArathAn |
eSha bhImo raNe kruddho dhArtarAShTrAnmahArathAn || 34||

yathAprAgryAnyathAjyeShThAnyathAshUrA.nshcha sa~NgatAn |
nipAtayatyugradhanvA taM pramathnIta pArthivAH || 35||

evamuktAstataH sarve dhArtarAShTrasya sainikAH |
abhyadravanta sa~NkruddhA bhImasenaM mahAbalam || 36||

bhagadattaH prabhinnena ku~njareNa vishAM pate |
apatatsahasA tatra yatra bhImo vyavasthitaH || 37||

Apatanneva cha raNe bhImasenaM shilAshitaiH |
adRRishyaM samare chakre jImUta iva bhAskaram || 38||

abhimanyumukhAstatra nAmRRiShyanta mahArathAH |
bhImasyAchChAdanaM sa~Nkhye svabAhubalamAshritAH || 39||

ta enaM sharavarSheNa samantAtparyavArayan |
gajaM cha sharavRRiShTyA taM bibhiduste samantataH || 40||

sa shastravRRiShTyAbhihataH prAdravaddviguNaM padam |
prAgjyotiShagajo rAjannAnAli~NgaiH sutejanaiH || 41||

sa~njAtarudhirotpIDaH prekShaNIyo.abhavadraNe |
gabhastibhirivArkasya sa.nsyUto jalado mahAn || 42||

sa chodito madasrAvI bhagadattena vAraNaH |
abhyadhAvata tAnsarvAnkAlotsRRiShTa ivAntakaH || 43||

dviguNaM javamAsthAya kampaya.nshcharaNairmahIm || 43||

tasya tatsumahadrUpaM dRRiShTvA sarve mahArathAH |
asahyaM manyamAnAste nAtipramanaso.abhavan || 44||

tatastu nRRipatiH kruddho bhImasenaM stanAntare |
AjaghAna naravyAghra shareNa nataparvaNA || 45||

so.atividdho maheShvAsastena rAj~nA mahArathaH |
mUrChayAbhiparItA~Ngo dhvajayaShTimupAshritaH || 46||

tA.nstu bhItAnsamAlakShya bhImasenaM cha mUrChitam |
nanAda balavannAdaM bhagadattaH pratApavAn || 47||

tato ghaTotkacho rAjanprekShya bhImaM tathAgatam |
sa~Nkruddho rAkShaso ghorastatraivAntaradhIyata || 48||

sa kRRitvA dAruNAM mAyAM bhIrUNAM bhayavardhinIm |
adRRishyata nimeShArdhAdghorarUpaM samAshritaH || 49||

airAvataM samAruhya svayaM mAyAmayaM kRRitam |
tasya chAnye.api di~NnAgA babhUvuranuyAyinaH || 50||

a~njano vAmanashchaiva mahApadmashcha suprabhaH |
traya ete mahAnAgA rAkShasaiH samadhiShThitAH || 51||

mahAkAyAstridhA rAjanprasravanto madaM bahu |
tejovIryabalopetA mahAbalaparAkramAH || 52||

ghaTotkachastu svaM nAgaM chodayAmAsa taM tataH |
sagajaM bhagadattaM tu hantukAmaH parantapaH || 53||

te chAnye choditA nAgA rAkShasaistairmahAbalaiH |
paripetuH susa.nrabdhAshchaturdaMShTrAshchaturdisham || 54||

bhagadattasya taM nAgaM viShANaiste.abhyapIDayan || 54||

sampIDyamAnastairnAgairvedanArtaH sharAturaH |
so.anadatsumahAnAdamindrAshanisamasvanam || 55||

tasya taM nadato nAdaM sughoraM bhImanisvanam |
shrutvA bhIShmo.abravIddroNaM rAjAnaM cha suyodhanam || 56||

eSha yudhyati sa~NgrAme haiDimbena durAtmanA |
bhagadatto maheShvAsaH kRRichChreNa parivartate || 57||

rAkShasashcha mahAmAyaH sa cha rAjAtikopanaH |
tau sametau mahAvIryau kAlamRRityusamAvubhau || 58||

shrUyate hyeSha hRRiShTAnAM pANDavAnAM mahAsvanaH |
hastinashchaiva sumahAnbhItasya ruvato dhvaniH || 59||

tatra gachChAma bhadraM vo rAjAnaM parirakShitum |
arakShyamANaH samare kShipraM prANAnvimokShyate || 60||

te tvaradhvaM mahAvIryAH kiM chireNa prayAmahe |
mahAnhi vartate raudraH sa~NgrAmo lomaharShaNaH || 61||

bhaktashcha kulaputrashcha shUrashcha pRRitanApatiH |
yuktaM tasya paritrANaM kartumasmAbhirachyutAH || 62||

bhIShmasya tadvachaH shrutvA bhAradvAjapurogamAH |
sahitAH sarvarAjAno bhagadattaparIpsayA || 63||

uttamaM javamAsthAya prayayuryatra so.abhavat || 63||

tAnprayAtAnsamAlokya yudhiShThirapurogamAH |
pA~nchAlAH pANDavaiH sArdhaM pRRiShThato.anuyayuH parAn || 64||

tAnyanIkAnyathAlokya rAkShasendraH pratApavAn |
nanAda sumahAnAdaM visphoTamashaneriva || 65||

tasya taM ninadaM shrutvA dRRiShTvA nAgA.nshcha yudhyataH |
bhIShmaH shAntanavo bhUyo bhAradvAjamabhAShata || 66||

na rochate me sa~NgrAmo haiDimbena durAtmanA |
balavIryasamAviShTaH sasahAyashcha sAmpratam || 67||

naiSha shakyo yudhA jetumapi vajrabhRRitA svayam |
labdhalakShyaH prahArI cha vayaM cha shrAntavAhanAH || 68||

pA~nchAlaiH pANDaveyaishcha divasaM kShatavikShatAH || 68||

tanna me rochate yuddhaM pANDavairjitakAshibhiH |
ghuShyatAmavahAro.adya shvo yotsyAmaH paraiH saha || 69||

pitAmahavachaH shrutvA tathA chakruH sma kauravAH |
upAyenApayAnaM te ghaTotkachabhayArditAH || 70||

kauraveShu nivRRitteShu pANDavA jitakAshinaH |
siMhanAdamakurvanta sha~NkhaveNusvanaiH saha || 71||

evaM tadabhavadyuddhaM divasaM bharatarShabha |
pANDavAnAM kurUNAM cha puraskRRitya ghaTotkacham || 72||

kauravAstu tato rAjanprayayuH shibiraM svakam |
vrIDamAnA nishAkAle pANDaveyaiH parAjitAH || 73||

sharavikShatagAtrAshcha pANDuputrA mahArathAH |
yuddhe sumanaso bhUtvA shibirAyaiva jagmire || 74||

puraskRRitya mahArAja bhImasenaghaTotkachau |
pUjayantastadAnyonyaM mudA paramayA yutAH || 75||

nadanto vividhAnnAdA.nstUryasvanavimishritAn |
siMhanAdA.nshcha kurvANA vimishrA~nsha~NkhanisvanaiH || 76||

vinadanto mahAtmAnaH kampayantashcha medinIm |
ghaTTayantashcha marmANi tava putrasya mAriSha || 77||

prayAtAH shibirAyaiva nishAkAle parantapAH || 77||

duryodhanastu nRRipatirdIno bhrAtRRivadhena cha |
muhUrtaM chintayAmAsa bAShpashokasamAkulaH || 78||

tataH kRRitvA vidhiM sarvaM shibirasya yathAvidhi |
pradadhyau shokasantapto bhrAtRRivyasanakarshitaH || 79||

\hrule

\medskip
                  61
\medskip

dhRRitarAShTra uvAcha||

bhayaM me sumahajjAtaM vismayashchaiva sa~njaya |
shrutvA pANDukumArANAM karma devaiH suduShkaram || 1||

putrANAM cha parAbhavaM shrutvA sa~njaya sarvashaH |
chintA me mahatI sUta bhaviShyati kathaM tviti || 2||

dhruvaM viduravAkyAni dhakShyanti hRRidayaM mama |
yathA hi dRRishyate sarvaM daivayogena sa~njaya || 3||

yatra bhIShmamukhA~nshUrAnastraj~nAnyodhasattamAn |
pANDavAnAmanIkAni yodhayanti prahAriNaH || 4||

kenAvadhyA mahAtmAnaH pANDuputrA mahAbalAH |
kena dattavarAstAta kiM vA j~nAnaM vidanti te || 5||

yena kShayaM na gachChanti divi tArAgaNA iva || 5||

punaH punarna mRRiShyAmi hataM sainyaM sma pANDavaiH |
mayyeva daNDaH patati daivAtparamadAruNaH || 6||

yathAvadhyAH pANDusutA yathA vadhyAshcha me sutAH |
etanme sarvamAchakShva yathAtattvena sa~njaya || 7||

na hi pAraM prapashyAmi duHkhasyAsya katha~nchana |
samudrasyeva mahato bhujAbhyAM pratarannaraH || 8||

putrANAM vyasanaM manye dhruvaM prAptaM sudAruNam |
ghAtayiShyati me putrAnsarvAnbhImo na sa.nshayaH || 9||

na hi pashyAmi taM vIraM yo me rakShetsutAnraNe |
dhruvaM vinAshaH samare putrANAM mama sa~njaya || 10||

tasmAnme kAraNaM sUta yuktiM chaiva visheShataH |
pRRichChato.adya yathAtattvaM sarvamAkhyAtumarhasi || 11||

duryodhano.api yachchakre dRRiShTvA svAnvimukhAnraNe |
bhIShmadroNau kRRipashchaiva saubaleyo jayadrathaH || 12||

drauNirvApi maheShvAso vikarNo vA mahAbalaH || 12||

nishchayo vApi kasteShAM tadA hyAsInmahAtmanAm |
vimukheShu mahAprAj~na mama putreShu sa~njaya || 13||

sa~njaya uvAcha||

shRRiNu rAjannavahitaH shrutvA chaivAvadhAraya |
naiva mantrakRRitaM ki~nchinnaiva mAyAM tathAvidhAm || 14||

na vai vibhIShikAM kA~nchidrAjankurvanti pANDavAH || 14||

yudhyanti te yathAnyAyaM shaktimantashcha sa.nyuge |
dharmeNa sarvakAryANi kIrtitAnIti bhArata || 15||

Arabhante sadA pArthAH prArthayAnA mahadyashaH || 15||

na te yuddhAnnivartante dharmopetA mahAbalAH |
shriyA paramayA yuktA yato dharmastato jayaH || 16||

tenAvadhyA raNe pArthA jayayuktAshcha pArthiva || 16||

tava putrA durAtmAnaH pApeShvabhiratAH sadA |
niShThurA hInakarmANastena hIyanti sa.nyuge || 17||

subahUni nRRisha.nsAni putraistava janeshvara |
nikRRitAnIha pANDUnAM nIchairiva yathA naraiH || 18||

sarvaM cha tadanAdRRitya putrANAM tava kilbiSham |
sApahnavAH sadaivAsanpANDavAH pANDupUrvaja || 19||

na chainAnbahu manyante putrAstava vishAM pate || 19||

tasya pApasya satataM kriyamANasya karmaNaH |
samprAptaM sumahadghoraM phalaM kimpAkasaMnibham || 20||

sa tadbhu~NkShva mahArAja saputraH sasuhRRijjanaH || 20||

nAvabudhyasi yadrAjanvAryamANaH suhRRijjanaiH |
vidureNAtha bhIShmeNa droNena cha mahAtmanA || 21||

tathA mayA chApyasakRRidvAryamANo na gRRihNasi |
vAkyaM hitaM cha pathyaM cha martyaH pathyamivauShadham || 22||

putrANAM matamAsthAya jitAnmanyasi pANDavAn || 22||

shRRiNu bhUyo yathAtattvaM yanmAM tvaM paripRRichChasi |
kAraNaM bharatashreShTha pANDavAnAM jayaM prati || 23||

tatte.ahaM kathayiShyAmi yathAshrutamari.ndama || 23||

duryodhanena sampRRiShTa etamarthaM pitAmahaH |
dRRiShTvA bhrAtR^InraNe sarvAnnirjitAnsumahArathAn || 24||

shokasaMmUDhahRRidayo nishAkAle sma kauravaH |
pitAmahaM mahAprAj~naM vinayenopagamya ha || 25||

yadabravItsutaste.asau tanme shRRiNu janeshvara || 25||

duryodhana uvAcha||

tvaM cha droNashcha shalyashcha kRRipo drauNistathaiva cha |
kRRitavarmA cha hArdikyaH kAmbojashcha sudakShiNaH || 26||

bhUrishravA vikarNashcha bhagadattashcha vIryavAn |
mahArathAH samAkhyAtAH kulaputrAstanutyajaH || 27||

trayANAmapi lokAnAM paryAptA iti me matiH |
pANDavAnAM samastAshcha na tiShThanti parAkrame || 28||

tatra me sa.nshayo jAtastanmamAchakShva pRRichChataH |
yaM samAshritya kaunteyA jayantyasmAnpade pade || 29||

bhIShma uvAcha||

shRRiNu rAjanvacho mahyaM yattvAM vakShyAmi kaurava |
bahushashcha mamokto.asi na cha me tattvayA kRRitam || 30||

kriyatAM pANDavaiH sArdhaM shamo bharatasattama |
etatkShamamahaM manye pRRithivyAstava chAbhibho || 31||

bhu~njemAM pRRithivIM rAjanbhrAtRRibhiH sahitaH sukhI |
durhRRidastApayansarvAnnandaya.nshchApi bAndhavAn || 32||

na cha me kroshatastAta shrutavAnasi vai purA |
tadidaM samanuprAptaM yatpANDUnavamanyase || 33||

yashcha heturavadhyatve teShAmakliShTakarmaNAm |
taM shRRiNuShva mahArAja mama kIrtayataH prabho || 34||

nAsti lokeShu tadbhUtaM bhavitA no bhaviShyati |
yo jayetpANDavAnsa~Nkhye pAlitA~nshAr~NgadhanvanA || 35||

yattu me kathitaM tAta munibhirbhAvitAtmabhiH |
purANagItaM dharmaj~na tachChRRiNuShva yathAtatham || 36||

purA kila surAH sarve RRiShayashcha samAgatAH |
pitAmahamupAseduH parvate gandhamAdane || 37||

madhye teShAM samAsInaH prajApatirapashyata |
vimAnaM jAjvaladbhAsA sthitaM pravaramambare || 38||

dhyAnenAvedya taM brahmA kRRitvA cha niyato.a~njalim |
namashchakAra hRRiShTAtmA paramaM parameshvaram || 39||

RRiShayastvatha devAshcha dRRiShTvA brahmANamutthitam |
sthitAH prA~njalayaH sarve pashyanto mahadadbhutam || 40||

yathAvachcha tamabhyarchya brahmA brahmavidAM varaH |
jagAda jagataH sraShTA paraM paramadharmavit || 41||

vishvAvasurvishvamUrtirvishvesho  viShvakseno vishvakarmA vashI cha |
vishveshvaro vAsudevo.asi tasmA dyogAtmAnaM daivataM tvAmupaimi || 42||

jaya vishva mahAdeva jaya lokahite rata |
jaya yogIshvara vibho jaya yogaparAvara || 43||

padmagarbha vishAlAkSha jaya lokeshvareshvara |
bhUtabhavyabhavannAtha jaya saumyAtmajAtmaja || 44||

asa~NkhyeyaguNAjeya jaya sarvaparAyaNa |
nArAyaNa suduShpAra jaya shAr~Ngadhanurdhara || 45||

sarvaguhyaguNopeta vishvamUrte nirAmaya |
vishveshvara mahAbAho jaya lokArthatatpara || 46||

mahoraga varAhAdya harikesha vibho jaya |
harivAsa vishAmIsha vishvAvAsAmitAvyaya || 47||

vyaktAvyaktAmitasthAna niyatendriya sendriya |
asa~NkhyeyAtmabhAvaj~na jaya gambhIra kAmada || 48||

ananta viditapraj~na nityaM bhUtavibhAvana |
kRRitakArya kRRitapraj~na dharmaj~na vijayAjaya || 49||

guhyAtmansarvabhUtAtmansphuTasambhUtasambhava |
bhUtArthatattva lokesha jaya bhUtavibhAvana || 50||

Atmayone mahAbhAga kalpasa~NkShepatatpara |
udbhAvana manodbhAva jaya brahmajanapriya || 51||

nisargasargAbhirata kAmesha parameshvara |
amRRitodbhava sadbhAva yugAgne vijayaprada || 52||

prajApatipate deva padmanAbha mahAbala |
AtmabhUta mahAbhUta karmAtma~njaya karmada || 53||

pAdau tava dharA devI disho bAhurdivaM shiraH |
mUrtiste.ahaM surAH kAyashchandrAdityau cha chakShuShI || 54||

balaM tapashcha satyaM cha dharmaH kAmAtmajaH prabho |
tejo.agniH pavanaH shvAsa Apaste svedasambhavAH || 55||

ashvinau shravaNau nityaM devI jihvA sarasvatI |
vedAH sa.nskAraniShThA hi tvayIdaM jagadAshritam || 56||

na sa~NkhyAM na parImANaM na tejo na parAkramam |
na balaM yogayogIsha jAnImaste na sambhavam || 57||

tvadbhaktiniratA deva niyamaistvA samAhitAH |
archayAmaH sadA viShNo parameshaM maheshvaram || 58||

RRiShayo devagandharvA yakSharAkShasapannagAH |
pishAchA mAnuShAshchaiva mRRigapakShisarIsRRipAH || 59||

evamAdi mayA sRRiShTaM pRRithivyAM tvatprasAdajam |
padmanAbha vishAlAkSha kRRiShNa duHsvapnanAshana || 60||

tvaM gatiH sarvabhUtAnAM tvaM netA tvaM jaganmukham |
tvatprasAdena devesha sukhino vibudhAH sadA || 61||

pRRithivI nirbhayA deva tvatprasAdAtsadAbhavat |
tasmAdbhava vishAlAkSha yaduva.nshavivardhanaH || 62||

dharmasa.nsthApanArthAya daiteyAnAM vadhAya cha |
jagato dhAraNArthAya vij~nApyaM kuru me prabho || 63||

yadetatparamaM guhyaM tvatprasAdamayaM vibho |
vAsudeva tadetatte mayodgItaM yathAtatham || 64||

sRRiShTvA sa~NkarShaNaM devaM svayamAtmAnamAtmanA |
kRRiShNa tvamAtmanAsrAkShIH pradyumnaM chAtmasambhavam || 65||

pradyumnAchchAniruddhaM tvaM yaM vidurviShNumavyayam |
aniruddho.asRRijanmAM vai brahmANaM lokadhAriNam || 66||

vAsudevamayaH so.ahaM tvayaivAsmi vinirmitaH |
vibhajya bhAgasho.a.atmAnaM vraja mAnuShatAM vibho || 67||

tatrAsuravadhaM kRRitvA sarvalokasukhAya vai |
dharmaM sthApya yashaH prApya yogaM prApsyasi tattvataH || 68||

tvAM hi brahmarShayo loke devAshchAmitavikrama |
taistaishcha nAmabhirbhaktA gAyanti paramAtmakam || 69||

sthitAshcha sarve tvayi bhUtasa~NghAH  kRRitvAshrayaM tvAM varadaM subAho |
anAdimadhyAntamapArayogaM  lokasya setuM pravadanti viprAH || 70||

\hrule

\medskip
                  62
\medskip

bhIShma uvAcha||

tataH sa bhagavAndevo lokAnAM parameshvaraH |
brahmANaM pratyuvAchedaM snigdhagambhIrayA girA || 1||

viditaM tAta yogAnme sarvametattavepsitam |
tathA tadbhavitetyuktvA tatraivAntaradhIyata || 2||

tato devarShigandharvA vismayaM paramaM gatAH |
kautUhalaparAH sarve pitAmahamathAbruvan || 3||

ko nvayaM yo bhagavatA praNamya vinayAdvibho |
vAgbhiH stuto variShThAbhiH shrotumichChAma taM vayam || 4||

evamuktastu bhagavAnpratyuvAcha pitAmahaH |
devabrahmarShigandharvAnsarvAnmadhurayA girA || 5||

yattatparaM bhaviShyaM cha bhavitavyaM cha yatparam |
bhUtAtmA yaH prabhushchaiva brahma yachcha paraM padam || 6||

tenAsmi kRRitasa.nvAdaH prasannena surarShabhAH |
jagato.anugrahArthAya yAchito me jagatpatiH || 7||

mAnuShaM lokamAtiShTha vAsudeva iti shrutaH |
asurANAM vadhArthAya sambhavasva mahItale || 8||

sa~NgrAme nihatA ye te daityadAnavarAkShasAH |
ta ime nRRiShu sambhUtA ghorarUpA mahAbalAH || 9||

teShAM vadhArthaM bhagavAnnareNa sahito vashI |
mAnuShIM yonimAsthAya chariShyati mahItale || 10||

naranArAyaNau yau tau purANAvRRiShisattamau |
sahitau mAnuShe loke sambhUtAvamitadyutI || 11||

ajeyau samare yattau sahitAvamarairapi |
mUDhAstvetau na jAnanti naranArAyaNAvRRiShI || 12||

tasyAhamAtmajo brahmA sarvasya jagataH patiH |
vAsudevo.archanIyo vaH sarvalokamaheshvaraH || 13||

tathA manuShyo.ayamiti kadAchitsurasattamAH |
nAvaj~neyo mahAvIryaH sha~NkhachakragadAdharaH || 14||

etatparamakaM guhyametatparamakaM padam |
etatparamakaM brahma etatparamakaM yashaH || 15||

etadakSharamavyaktametattachChAshvataM mahat |
etatpuruShasa~nj~naM vai gIyate j~nAyate na cha || 16||

etatparamakaM teja etatparamakaM sukham |
etatparamakaM satyaM kIrtitaM vishvakarmaNA || 17||

tasmAtsarvaiH suraiH sendrairlokaishchAmitavikramaH |
nAvaj~neyo vAsudevo mAnuSho.ayamiti prabhuH || 18||

yashcha mAnuShamAtro.ayamiti brUyAtsumandadhIH |
hRRiShIkeshamavaj~nAnAttamAhuH puruShAdhamam || 19||

yoginaM taM mahAtmAnaM praviShTaM mAnuShIM tanum |
avamanyedvAsudevaM tamAhustAmasaM janAH || 20||

devaM charAcharAtmAnaM shrIvatsA~NkaM suvarchasam |
padmanAbhaM na jAnAti tamAhustAmasaM janAH || 21||

kirITakaustubhadharaM mitrANAmabhaya~Nkaram |
avajAnanmahAtmAnaM ghore tamasi majjati || 22||

evaM viditvA tattvArthaM lokAnAmIshvareshvaraH |
vAsudevo namaskAryaH sarvalokaiH surottamAH || 23||

evamuktvA sa bhagavAnsarvAndevagaNAnpurA |
visRRijya sarvalokAtmA jagAma bhavanaM svakam || 24||

tato devAH sagandharvA munayo.apsaraso.api cha |
kathAM tAM brahmaNA gItAM shrutvA prItA divaM yayuH || 25||

etachChrutaM mayA tAta RRiShINAM bhAvitAtmanAm |
vAsudevaM kathayatAM samavAye purAtanam || 26||

jAmadagnyasya rAmasya mArkaNDeyasya dhImataH |
vyAsanAradayoshchApi shrutaM shrutavishArada || 27||

etamarthaM cha vij~nAya shrutvA cha prabhumavyayam |
vAsudevaM mahAtmAnaM lokAnAmIshvareshvaram || 28||

yasyAsAvAtmajo brahmA sarvasya jagataH pitA |
kathaM na vAsudevo.ayamarchyashchejyashcha mAnavaiH || 29||

vArito.asi purA tAta munibhirvedapAragaiH |
mA gachCha sa.nyugaM tena vAsudevena dhImatA || 30||

mA pANDavaiH sArdhamiti tachcha mohAnna budhyase || 30||

manye tvAM rAkShasaM krUraM tathA chAsi tamovRRitaH |
yasmAddviShasi govindaM pANDavaM cha dhana~njayam || 31||

naranArAyaNau devau nAnyo dviShyAddhi mAnavaH || 31||

tasmAdbravImi te rAjanneSha vai shAshvato.avyayaH |
sarvalokamayo nityaH shAstA dhAtA dharo dhruvaH || 32||

lokAndhArayate yastrI.nshcharAcharaguruH prabhuH |
yoddhA jayashcha jetA cha sarvaprakRRitirIshvaraH || 33||

rAjansattvamayo hyeSha tamorAgavivarjitaH |
yataH kRRiShNastato dharmo yato dharmastato jayaH || 34||

tasya mAhAtmyayogena yogenAtmana eva cha |
dhRRitAH pANDusutA rAja~njayashchaiShAM bhaviShyati || 35||

shreyoyuktAM sadA buddhiM pANDavAnAM dadhAti yaH |
balaM chaiva raNe nityaM bhayebhyashchaiva rakShati || 36||

sa eSha shAshvato devaH sarvaguhyamayaH shivaH |
vAsudeva iti j~neyo yanmAM pRRichChasi bhArata || 37||

brAhmaNaiH kShatriyairvaishyaiH shUdraishcha kRRitalakShaNaiH |
sevyate.abhyarchyate chaiva nityayuktaiH svakarmabhiH || 38||

dvAparasya yugasyAnte Adau kaliyugasya cha |
sAtvataM vidhimAsthAya gItaH sa~NkarShaNena yaH || 39||

sa eSha sarvAsuramartyalokaM  samudrakakShyAntaritAH purIshcha |
yuge yuge mAnuShaM chaiva vAsaM  punaH punaH sRRijate vAsudevaH || 40||

\hrule

\medskip
                  63
\medskip

duryodhana uvAcha||

vAsudevo mahadbhUtaM sarvalokeShu kathyate |
tasyAgamaM pratiShThAM cha j~nAtumichChe pitAmaha || 1||

bhIShma uvAcha||

vAsudevo mahadbhUtaM sambhUtaM saha daivataiH |
na paraM puNDarIkAkShAddRRishyate bharatarShabha || 2||

mArkaNDeyashcha govindaM kathayatyadbhutaM mahat || 2||

sarvabhUtAni bhUtAtmA mahAtmA puruShottamaH |
Apo vAyushcha tejashcha trayametadakalpayat || 3||

sa sRRiShTvA pRRithivIM devaH sarvalokeshvaraH prabhuH |
apsu vai shayanaM chakre mahAtmA puruShottamaH || 4||

sarvatoyamayo devo yogAtsuShvApa tatra ha || 4||

mukhataH so.agnimasRRijatprANAdvAyumathApi cha |
sarasvatIM cha vedA.nshcha manasaH sasRRije.achyutaH || 5||

eSha lokAnsasarjAdau devA.nshcharShigaNaiH saha |
nidhanaM chaiva mRRityuM cha prajAnAM prabhavo.avyayaH || 6||

eSha dharmashcha dharmaj~no varadaH sarvakAmadaH |
eSha kartA cha kAryaM cha pUrvadevaH svayamprabhuH || 7||

bhUtaM bhavyaM bhaviShyachcha pUrvametadakalpayat |
ubhe sandhye dishaH khaM cha niyamaM cha janArdanaH || 8||

RRiShI.nshchaiva hi govindastapashchaivAnu kalpayat |
sraShTAraM jagatashchApi mahAtmA prabhuravyayaH || 9||

agrajaM sarvabhUtAnAM sa~NkarShaNamakalpayat |
sheShaM chAkalpayaddevamanantamiti yaM viduH || 10||

yo dhArayati bhUtAni dharAM chemAM saparvatAm |
dhyAnayogena viprAshcha taM vadanti mahaujasam || 11||

karNasrotodbhavaM chApi madhuM nAma mahAsuram |
tamugramugrakarmANamugrAM buddhiM samAsthitam || 12||

brahmaNo.apachitiM kurva~njaghAna puruShottamaH || 12||

tasya tAta vadhAdeva devadAnavamAnavAH |
madhusUdanamityAhurRRiShayashcha janArdanam || 13||

varAhashchaiva siMhashcha trivikramagatiH prabhuH || 13||

eSha mAtA pitA chaiva sarveShAM prANinAM hariH |
paraM hi puNDarIkAkShAnna bhUtaM na bhaviShyati || 14||

mukhato.asRRijadbrAhmaNAnbAhubhyAM kShatriyA.nstathA |
vaishyA.nshchApyUruto rAja~nshUdrAnpadbhyAM tathaiva cha || 15||

tapasA niyato devo nidhAnaM sarvadehinAm || 15||

brahmabhUtamamAvAsyAM paurNamAsyAM tathaiva cha |
yogabhUtaM paricharankeshavaM mahadApnuyAt || 16||

keshavaH paramaM tejaH sarvalokapitAmahaH |
evamAhurhRRiShIkeshaM munayo vai narAdhipa || 17||

evamenaM vijAnIhi AchAryaM pitaraM gurum |
kRRiShNo yasya prasIdeta lokAstenAkShayA jitAH || 18||

yashchaivainaM bhayasthAne keshavaM sharaNaM vrajet |
sadA naraH paTha.nshchedaM svastimAnsa sukhI bhavet || 19||

ye cha kRRiShNaM prapadyante te na muhyanti mAnavAH |
bhaye mahati ye magnAH pAti nityaM janArdanaH || 20||

etadyudhiShThiro j~nAtvA yAthAtathyena bhArata |
sarvAtmanA mahAtmAnaM keshavaM jagadIshvaram || 21||

prapannaH sharaNaM rAjanyogAnAmIshvaraM prabhum || 21||

\hrule

\medskip
                  64
\medskip

bhIShma uvAcha||

shRRiNu chedaM mahArAja brahmabhUtastavaM mama |
brahmarShibhishcha devaishcha yaH purA kathito bhuvi || 1||

sAdhyAnAmapi devAnAM devadeveshvaraH prabhuH |
lokabhAvanabhAvaj~na iti tvAM nArado.abravIt || 2||

bhUtaM bhavyaM bhaviShyaM cha mArkaNDeyo.abhyuvAcha ha || 2||

yaj~nAnAM chaiva yaj~naM tvAM tapashcha tapasAmapi |
devAnAmapi devaM cha tvAmAha bhagavAnbhRRiguH || 3||

purANe bhairavaM rUpaM viShNo bhUtapateti vai || 3||

vAsudevo vasUnAM tvaM shakraM sthApayitA tathA |
devadevo.asi devAnAmiti dvaipAyano.abravIt || 4||

pUrve prajAnisargeShu dakShamAhuH prajApatim |
sraShTAraM sarvabhUtAnAma~NgirAstvAM tato.abravIt || 5||

avyaktaM te sharIrotthaM vyaktaM te manasi sthitam |
devA vAksambhavAshcheti devalastvasito.abravIt || 6||

shirasA te divaM vyAptaM bAhubhyAM pRRithivI dhRRitA |
jaTharaM te trayo lokAH puruSho.asi sanAtanaH || 7||

evaM tvAmabhijAnanti tapasA bhAvitA narAH |
AtmadarshanatRRiptAnAmRRiShINAM chApi sattamaH || 8||

rAjarShINAmudArANAmAhaveShvanivartinAm |
sarvadharmapradhAnAnAM tvaM gatirmadhusUdana || 9||

eSha te vistarastAta sa~NkShepashcha prakIrtitaH |
keshavasya yathAtattvaM suprIto bhava keshave || 10||

sa~njaya uvAcha||

puNyaM shrutvaitadAkhyAnaM mahArAja sutastava |
keshavaM bahu mene sa pANDavA.nshcha mahArathAn || 11||

tamabravInmahArAja bhIShmaH shAntanavaH punaH |
mAhAtmyaM te shrutaM rAjankeshavasya mahAtmanaH || 12||

narasya cha yathAtattvaM yanmAM tvaM paripRRichChasi |
yadarthaM nRRiShu sambhUtau naranArAyaNAvubhau || 13||

avadhyau cha yathA vIrau sa.nyugeShvaparAjitau |
yathA cha pANDavA rAjannagamyA yudhi kasyachit || 14||

prItimAnhi dRRiDhaM kRRiShNaH pANDaveShu yashasviShu |
tasmAdbravImi rAjendra shamo bhavatu pANDavaiH || 15||

pRRithivIM bhu~NkShva sahito bhrAtRRibhirbalibhirvashI |
naranArAyaNau devAvavaj~nAya nashiShyasi || 16||

evamuktvA tava pitA tUShNImAsIdvishAM pate |
vyasarjayachcha rAjAnaM shayanaM cha vivesha ha || 17||

rAjApi shibiraM prAyAtpraNipatya mahAtmane |
shishye cha shayane shubhre tAM rAtriM bharatarShabha || 18||

\hrule

\medskip
                  65
\medskip

sa~njaya uvAcha||

vyuShitAyAM cha sharvaryAmudite cha divAkare |
ubhe sene mahArAja yuddhAyaiva samIyatuH || 1||

abhyadhAva.nshcha sa~NkruddhAH parasparajigIShavaH |
te sarve sahitA yuddhe samAlokya parasparam || 2||

pANDavA dhArtarAShTrAshcha rAjandurmantrite tava |
vyUhau cha vyUhya sa.nrabdhAH samprayuddhAH prahAriNaH || 3||

arakShanmakaravyUhaM bhIShmo rAjansamantataH |
tathaiva pANDavA rAjannarakShanvyUhamAtmanaH || 4||

sa niryayau rathAnIkaM pitA devavratastava |
mahatA rathava.nshena sa.nvRRito rathinAM varaH || 5||

itaretaramanvIyuryathAbhAgamavasthitAH |
rathinaH pattayashchaiva dantinaH sAdinastathA || 6||

tAndRRiShTvA prodyatAnsa~Nkhye pANDavAshcha yashasvinaH |
shyenena vyUharAjena tenAjayyena sa.nyuge || 7||

ashobhata mukhe tasya bhImaseno mahAbalaH |
netre shikhaNDI durdharSho dhRRiShTadyumnashcha pArShataH || 8||

shIrShaM tasyAbhavadvIraH sAtyakiH satyavikramaH |
vidhunvangANDivaM pArtho grIvAyAmabhavattadA || 9||

akShauhiNyA samagrA yA vAmapakSho.abhavattadA |
mahAtmA drupadaH shrImAnsaha putreNa sa.nyuge || 10||

dakShiNashchAbhavatpakShaH kaikeyo.akShauhiNIpatiH |
pRRiShThato draupadeyAshcha saubhadrashchApi vIryavAn || 11||

pRRiShThe samabhavachChrImAnsvayaM rAjA yudhiShThiraH |
bhrAtRRibhyAM sahito dhImAnyamAbhyAM chAruvikramaH || 12||

pravishya tu raNe bhImo makaraM mukhatastadA |
bhIShmamAsAdya sa~NgrAme ChAdayAmAsa sAyakaiH || 13||

tato bhIShmo mahAstrANi pAtayAmAsa bhArata |
mohayanpANDuputrANAM vyUDhaM sainyaM mahAhave || 14||

saMmuhyati tadA sainye tvaramANo dhana~njayaH |
bhIShmaM sharasahasreNa vivyAdha raNamUrdhani || 15||

parisa.nvArya chAstrANi bhIShmamuktAni sa.nyuge |
svenAnIkena hRRiShTena yuddhAya samavasthitaH || 16||

tato duryodhano rAjA bhAradvAjamabhAShata |
pUrvaM dRRiShTvA vadhaM ghoraM balasya balinAM varaH || 17||

bhrAtR^INAM cha vadhaM yuddhe smaramANo mahArathaH || 17||

AchArya satataM tvaM hi hitakAmo mamAnagha |
vayaM hi tvAM samAshritya bhIShmaM chaiva pitAmaham || 18||

devAnapi raNe jetuM prArthayAmo na sa.nshayaH |
kimu pANDusutAnyuddhe hInavIryaparAkramAn || 19||

evamuktastato droNastava putreNa mAriSha |
abhinatpANDavAnIkaM prekShamANasya sAtyakeH || 20||

sAtyakistu tadA droNaM vArayAmAsa bhArata |
tataH pravavRRite yuddhaM tumulaM lomaharShaNam || 21||

shaineyaM tu raNe kruddho bhAradvAjaH pratApavAn |
avidhyannishitairbANairjatrudeshe hasanniva || 22||

bhImasenastataH kruddho bhAradvAjamavidhyata |
sa.nrakShansAtyakiM rAjandroNAchChastrabhRRitAM varAt || 23||

tato droNashcha bhIShmashcha tathA shalyashcha mAriSha |
bhImasenaM raNe kruddhAshChAdayAM chakrire sharaiH || 24||

tatrAbhimanyuH sa~Nkruddho draupadeyAshcha mAriSha |
vivyadhurnishitairbANaiH sarvA.nstAnudyatAyudhAn || 25||

bhIShmadroNau cha sa~NkruddhAvApatantau mahAbalau |
pratyudyayau shikhaNDI tu maheShvAso mahAhave || 26||

pragRRihya balavadvIro dhanurjaladanisvanam |
abhyavarShachCharaistUrNaM ChAdayAno divAkaram || 27||

shikhaNDinaM samAsAdya bharatAnAM pitAmahaH |
avarjayata sa~NgrAme strItvaM tasyAnusa.nsmaran || 28||

tato droNo mahArAja abhyadravata taM raNe |
rakShamANastato bhIShmaM tava putreNa choditaH || 29||

shikhaNDI tu samAsAdya droNaM shastrabhRRitAM varam |
avarjayata sa~NgrAme yugAntAgnimivolbaNam || 30||

tato balena mahatA putrastava vishAM pate |
jugopa bhIShmamAsAdya prArthayAno mahadyashaH || 31||

tathaiva pANDavA rAjanpuraskRRitya dhana~njayam |
bhIShmamevAbhyavartanta jaye kRRitvA dRRiDhAM matim || 32||

tadyuddhamabhavadghoraM devAnAM dAnavairiva |
jayaM cha kA~NkShatAM nityaM yashashcha paramAdbhutam || 33||

\hrule

\medskip
                  66
\medskip

sa~njaya uvAcha||

akarottumulaM yuddhaM bhIShmaH shAntanavastadA |
bhImasenabhayAdichChanputrA.nstArayituM tava || 1||

pUrvAhNe tanmahAraudraM rAj~nAM yuddhamavartata |
kurUNAM pANDavAnAM cha mukhyashUravinAshanam || 2||

tasminnAkulasa~NgrAme vartamAne mahAbhaye |
abhavattumulaH shabdaH sa.nspRRishangaganaM mahat || 3||

nadadbhishcha mahAnAgairheShamANaishcha vAjibhiH |
bherIsha~NkhaninAdaishcha tumulaH samapadyata || 4||

yuyutsavaste vikrAntA vijayAya mahAbalAH |
anyonyamabhigarjanto goShTheShviva maharShabhAH || 5||

shirasAM pAtyamAnAnAM samare nishitaiH sharaiH |
ashmavRRiShTirivAkAshe babhUva bharatarShabha || 6||

kuNDaloShNIShadhArINi jAtarUpojjvalAni cha |
patitAni sma dRRishyante shirA.nsi bharatarShabha || 7||

vishikhonmathitairgAtrairbAhubhishcha sakArmukaiH |
sahastAbharaNaishchAnyairabhavachChAditA mahI || 8||

kavachopahitairgAtrairhastaishcha samala~NkRRitaiH |
mukhaishcha chandrasa~NkAshai raktAntanayanaiH shubhaiH || 9||

gajavAjimanuShyANAM sarvagAtraishcha bhUpate |
AsItsarvA samAkIrNA muhUrtena vasundharA || 10||

rajomeghaishcha tumulaiH shastravidyutprakAshitaiH |
AyudhAnAM cha nirghoShaH stanayitnusamo.abhavat || 11||

sa samprahArastumulaH kaTukaH shoNitodakaH |
prAvartata kurUNAM cha pANDavAnAM cha bhArata || 12||

tasminmahAbhaye ghore tumule lomaharShaNe |
vavarShuH sharavarShANi kShatriyA yuddhadurmadAH || 13||

kroshanti ku~njarAstatra sharavarShapratApitAH |
tAvakAnAM pareShAM cha sa.nyuge bharatottama || 14||

ashvAshcha paryadhAvanta hatArohA disho dasha || 14||

utpatya nipatantyanye sharaghAtaprapIDitAH |
tAvakAnAM pareShAM cha yodhAnAM bharatarShabha || 15||

ashvAnAM ku~njarANAM cha rathAnAM chAtivartatAm |
sa~NghAtAH sma pradRRishyante tatra tatra vishAM pate || 16||

gadAbhirasibhiH prAsairbANaishcha nataparvabhiH |
jaghnuH parasparaM tatra kShatriyAH kAlachoditAH || 17||

apare bAhubhirvIrA niyuddhakushalA yudhi |
bahudhA samasajjanta AyasaiH parighairiva || 18||

muShTibhirjAnubhishchaiva talaishchaiva vishAM pate |
anyonyaM jaghnire vIrAstAvakAH pANDavaiH saha || 19||

virathA rathinashchAtra nistri.nshavaradhAriNaH |
anyonyamabhidhAvanta parasparavadhaiShiNaH || 20||

tato duryodhano rAjA kali~NgairbahubhirvRRitaH |
puraskRRitya raNe bhIShmaM pANDavAnabhyavartata || 21||

tathaiva pANDavAH sarve parivArya vRRikodaram |
bhIShmamabhyadravankruddhA raNe rabhasavAhanAH || 22||

\hrule

\medskip
                  67
\medskip

sa~njaya uvAcha||

dRRiShTvA bhIShmeNa sa.nsaktAnbhrAtR^InanyA.nshcha pArthivAn |
tamabhyadhAvadgA~NgeyamudyatAstro dhana~njayaH || 1||

pA~nchajanyasya nirghoShaM dhanuSho gANDivasya cha |
dhvajaM cha dRRiShTvA pArthasya sarvAnno bhayamAvishat || 2||

asajjamAnaM vRRikSheShu dhUmaketumivotthitam |
bahuvarNaM cha chitraM cha divyaM vAnaralakShaNam || 3||

apashyAma mahArAja dhvajaM gANDivadhanvanaH || 3||

vidyutaM meghamadhyasthAM bhrAjamAnAmivAmbare |
dadRRishurgANDivaM yodhA rukmapRRiShThaM mahArathe || 4||

ashushruma bhRRishaM chAsya shakrasyevAbhigarjataH |
sughoraM talayoH shabdaM nighnatastava vAhinIm || 5||

chaNDavAto yathA meghaH savidyutstanayitnumAn |
dishaH samplAvayansarvAH sharavarShaiH samantataH || 6||

abhyadhAvata gA~NgeyaM bhairavAstro dhana~njayaH |
dishaM prAchIM pratIchIM cha na jAnImo.astramohitAH || 7||

kA.ndigbhUtAH shrAntapatrA hatAstrA hatachetasaH |
anyonyamabhisa.nshliShya yodhAste bharatarShabha || 8||

bhIShmamevAbhilIyanta saha sarvaistavAtmajaiH |
teShAmArtAyanamabhUdbhIShmaH shantanavo raNe || 9||

samutpatanta vitrastA rathebhyo rathinastadA |
sAdinashchAshvapRRiShThebhyo bhUmau chApi padAtayaH || 10||

shrutvA gANDIvanirghoShaM visphUrjitamivAshaneH |
sarvasainyAni bhItAni vyavalIyanta bhArata || 11||

atha kAmbojamukhyaistu bRRihadbhiH shIghragAmibhiH |
gopAnAM bahusAhasrairbalairgovAsano vRRitaH || 12||

madrasauvIragAndhAraistrigartaishcha vishAM pate |
sarvakAli~Ngamukhyaishcha kali~NgAdhipatirvRRitaH || 13||

nAgA naragaNaughAshcha duHshAsanapuraHsarAH |
jayadrathashcha nRRipatiH sahitaH sarvarAjabhiH || 14||

hayArohavarAshchaiva tava putreNa choditAH |
chaturdasha sahasrANi saubalaM paryavArayan || 15||

tataste sahitAH sarve vibhaktarathavAhanAH |
pANDavAnsamare jagmustAvakA bharatarShabha || 16||

rathibhirvAraNairashvaiH padAtaishcha samIritam |
ghoramAyodhanaM jaj~ne mahAbhrasadRRishaM rajaH || 17||

tomaraprAsanArAchagajAshvarathayodhinAm |
balena mahatA bhIShmaH samasajjatkirITinA || 18||

AvantyaH kAshirAjena bhImasenena saindhavaH |
ajAtashatrurmadrANAmRRiShabheNa yashasvinA || 19||

sahaputraH sahAmAtyaH shalyena samasajjata || 19||

vikarNaH sahadevena chitrasenaH shikhaNDinA |
matsyA duryodhanaM jagmuH shakuniM cha vishAM pate || 20||

drupadashchekitAnashcha sAtyakishcha mahArathaH |
droNena samasajjanta saputreNa mahAtmanA || 21||

kRRipashcha kRRitavarmA cha dhRRiShTaketumabhidrutau || 21||

evaM prajavitAshvAni bhrAntanAgarathAni cha |
sainyAni samasajjanta prayuddhAni samantataH || 22||

nirabhre vidyutastIvrA dishashcha rajasAvRRitAH |
prAdurAsanmaholkAshcha sanirghAtA vishAM pate || 23||

pravavau cha mahAvAtaH pA.nsuvarShaM papAta cha |
nabhasyantardadhe sUryaH sainyena rajasAvRRitaH || 24||

pramohaH sarvasattvAnAmatIva samapadyata |
rajasA chAbhibhUtAnAmastrajAlaishcha tudyatAm || 25||

vIrabAhuvisRRiShTAnAM sarvAvaraNabhedinAm |
sa~NghAtaH sharajAlAnAM tumulaH samapadyata || 26||

prakAshaM chakrurAkAshamudyatAni bhujottamaiH |
nakShatravimalAbhAni shastrANi bharatarShabha || 27||

ArShabhANi vichitrANi rukmajAlAvRRitAni cha |
sampeturdikShu sarvAsu charmANi bharatarShabha || 28||

sUryavarNaishcha nistri.nshaiH pAtyamAnAni sarvashaH |
dikShu sarvAsvadRRishyanta sharIrANi shirA.nsi cha || 29||

bhagnachakrAkShanIDAshcha nipAtitamahAdhvajAH |
hatAshvAH pRRithivIM jagmustatra tatra mahArathAH || 30||

paripeturhayAshchAtra kechichChastrakRRitavraNAH |
rathAnviparikarShanto hateShu rathayodhiShu || 31||

sharAhatA bhinnadehA baddhayoktrA hayottamAH |
yugAni paryakarShanta tatra tatra sma bhArata || 32||

adRRishyanta sasUtAshcha sAshvAH sarathayodhinaH |
ekena balinA rAjanvAraNena hatA rathAH || 33||

gandhahastimadasrAvamAghrAya bahavo raNe |
saMnipAte balaughAnAM vItamAdadire gajAH || 34||

satomaramahAmAtrairnipatadbhirgatAsubhiH |
babhUvAyodhanaM ChannaM nArAchAbhihatairgajaiH || 35||

saMnipAte balaughAnAM preShitairvaravAraNaiH |
nipeturyudhi sambhagnAH sayodhAH sadhvajA rathAH || 36||

nAgarAjopamairhastairnAgairAkShipya sa.nyuge |
vyadRRishyanta mahArAja sambhagnA rathakUbarAH || 37||

vishIrNarathajAlAshcha kesheShvAkShipya dantibhiH |
drumashAkhA ivAvidhya niShpiShTA rathino raNe || 38||

ratheShu cha rathAnyuddhe sa.nsaktAnvaravAraNAH |
vikarShanto dishaH sarvAH sampetuH sarvashabdagAH || 39||

teShAM tathA karShatAM cha gajAnAM rUpamAbabhau |
saraHsu nalinIjAlaM viShaktamiva karShatAm || 40||

evaM sa~nChAditaM tatra babhUvAyodhanaM mahat |
sAdibhishcha padAtaishcha sadhvajaishcha mahArathaiH || 41||

\hrule

\medskip
                  68
\medskip

sa~njaya uvAcha||

shikhaNDI saha matsyena virATena vishAM pate |
bhIShmamAshu maheShvAsamAsasAda sudurjayam || 1||

droNaM kRRipaM vikarNaM cha maheShvAsAnmahAbalAn |
rAj~nashchAnyAnraNe shUrAnbahUnArChaddhana~njayaH || 2||

saindhavaM cha maheShvAsaM sAmAtyaM saha bandhubhiH |
prAchyA.nshcha dAkShiNAtyA.nshcha bhUmipAnbhUmiparShabha || 3||

putraM cha te maheShvAsaM duryodhanamamarShaNam |
duHsahaM chaiva samare bhImaseno.abhyavartata || 4||

sahadevastu shakunimulUkaM cha mahAratham |
pitAputrau maheShvAsAvabhyavartata durjayau || 5||

yudhiShThiro mahArAja gajAnIkaM mahArathaH |
samavartata sa~NgrAme putreNa nikRRitastava || 6||

mAdrIputrastu nakulaH shUraH sa~Nkrandano yudhi |
trigartAnAM rathodAraiH samasajjata pANDavaH || 7||

abhyavartanta durdharShAH samare shAlvakekayAn |
sAtyakishchekitAnashcha saubhadrashcha mahArathaH || 8||

dhRRiShTaketushcha samare rAkShasashcha ghaTotkachaH |
putrANAM te rathAnIkaM pratyudyAtAH sudurjayAH || 9||

senApatirameyAtmA dhRRiShTadyumno mahAbalaH |
droNena samare rAjansamiyAyendrakarmaNA || 10||

evamete maheShvAsAstAvakAH pANDavaiH saha |
sametya samare shUrAH samprahAraM prachakrire || 11||

madhya.ndinagate sUrye nabhasyAkulatAM gate |
kuravaH pANDaveyAshcha nijaghnuritaretaram || 12||

dhvajino hemachitrA~NgA vicharanto raNAjire |
sapatAkA rathA rejurvaiyAghraparivAraNAH || 13||

sametAnAM cha samare jigIShUNAM parasparam |
babhUva tumulaH shabdaH siMhAnAmiva nardatAm || 14||

tatrAdbhutamapashyAma samprahAraM sudAruNam |
yamakurvanraNe vIrAH sRRi~njayAH kurubhiH saha || 15||

naiva khaM na disho rAjanna sUryaM shatrutApana |
vidisho vApyapashyAma sharairmuktaiH samantataH || 16||

shaktInAM vimalAgrANAM tomarANAM tathAsyatAm |
nistri.nshAnAM cha pItAnAM nIlotpalanibhAH prabhAH || 17||

kavachAnAM vichitrANAM bhUShaNAnAM prabhAstathA |
khaM dishaH pradishashchaiva bhAsayAmAsurojasA || 18||

virarAja tadA rAja.nstatra tatra raNA~NgaNam || 18||

rathasiMhAsanavyAghrAH samAyAntashcha sa.nyuge |
virejuH samare rAjangrahA iva nabhastale || 19||

bhIShmastu rathinAM shreShTho bhImasenaM mahAbalam |
avArayata sa~NkruddhaH sarvasainyasya pashyataH || 20||

tato bhIShmavinirmuktA rukmapu~NkhAH shilAshitAH |
abhyaghnansamare bhImaM tailadhautAH sutejanAH || 21||

tasya shaktiM mahAvegAM bhImaseno mahAbalaH |
kruddhAshIviShasa~NkAshAM preShayAmAsa bhArata || 22||

tAmApatantIM sahasA rukmadaNDAM durAsadAm |
chichCheda samare bhIShmaH sharaiH saMnataparvabhiH || 23||

tato.apareNa bhallena pItena nishitena cha |
kArmukaM bhImasenasya dvidhA chichCheda bhArata || 24||

sAtyakistu tatastUrNaM bhIShmamAsAdya sa.nyuge |
sharairbahubhirAnarChatpitaraM te janeshvara || 25||

tataH sandhAya vai tIkShNaM sharaM paramadAruNam |
vArShNeyasya rathAdbhIShmaH pAtayAmAsa sArathim || 26||

tasyAshvAH pradrutA rAjannihate rathasArathau |
tena tenaiva dhAvanti manomArutaraMhasaH || 27||

tataH sarvasya sainyasya nisvanastumulo.abhavat |
hAhAkArashcha sa~njaj~ne pANDavAnAM mahAtmanAm || 28||

abhidravata gRRihNIta hayAnyachChata dhAvata |
ityAsIttumulaH shabdo yuyudhAnarathaM prati || 29||

etasminneva kAle tu bhIShmaH shAntanavaH punaH |
vyahanatpANDavIM senAmAsurImiva vRRitrahA || 30||

te vadhyamAnA bhIShmeNa pA~nchAlAH somakaiH saha |
AryAM yuddhe matiM kRRitvA bhIShmamevAbhidudruvuH || 31||

dhRRiShTadyumnamukhAshchApi pArthAH shAntanavaM raNe |
abhyadhAva~njigIShantastava putrasya vAhinIm || 32||

tathaiva tAvakA rAjanbhIShmadroNamukhAH parAn |
abhyadhAvanta vegena tato yuddhamavartata || 33||

\hrule

\medskip
                  69
\medskip

sa~njaya uvAcha||

virATo.atha tribhirbANairbhIShmamArChanmahAratham |
vivyAdha turagA.nshchAsya tribhirbANairmahArathaH || 1||

taM pratyavidhyaddashabhirbhIShmaH shAntanavaH sharaiH |
rukmapu~NkhairmaheShvAsaH kRRitahasto mahAbalaH || 2||

drauNirgANDIvadhanvAnaM bhImadhanvA mahArathaH |
avidhyadiShubhiH ShaDbhirdRRiDhahastaH stanAntare || 3||

kArmukaM tasya chichCheda phalgunaH paravIrahA |
avidhyachcha bhRRishaM tIkShNaiH patribhiH shatrukarshanaH || 4||

so.anyatkArmukamAdAya vegavatkrodhamUrChitaH |
amRRiShyamANaH pArthena kArmukachChedamAhave || 5||

avidhyatphalgunaM rAjannavatyA nishitaiH sharaiH |
vAsudevaM cha saptatyA vivyAdha parameShubhiH || 6||

tataH krodhAbhitAmrAkShaH saha kRRiShNena phalgunaH |
dIrghamuShNaM cha niHshvasya chintayitvA muhurmuhuH || 7||

dhanuH prapIDya vAmena kareNAmitrakarshanaH |
gANDIvadhanvA sa~NkruddhaH shitAnsaMnataparvaNaH || 8||

jIvitAntakarAnghorAnsamAdatta shilImukhAn || 8||

taistUrNaM samare.avidhyaddrauNiM balavatAM varam |
tasya te kavachaM bhittvA papuH shoNitamAhave || 9||

na vivyathe cha nirbhinno drauNirgANDIvadhanvanA |
tathaiva sharavarShANi pratimu~nchannavihvalaH || 10||

tasthau sa samare rAja.nstrAtumichChanmahAvratam || 10||

tasya tatsumahatkarma shasha.nsuH puruSharShabhAH |
yatkRRiShNAbhyAM sametAbhyAM nApatrapata sa.nyuge || 11||

sa hi nityamanIkeShu yudhyate.abhayamAsthitaH |
astragrAmaM sasaMhAraM droNAtprApya sudurlabham || 12||

mamAyamAchAryasuto droNasyAtipriyaH sutaH |
brAhmaNashcha visheSheNa mAnanIyo mameti cha || 13||

samAsthAya matiM vIro bIbhatsuH shatrutApanaH |
kRRipAM chakre rathashreShTho bhAradvAjasutaM prati || 14||

drauNiM tyaktvA tato yuddhe kaunteyaH shatrutApanaH |
yuyudhe tAvakAnnighna.nstvaramANaH parAkramI || 15||

duryodhanastu dashabhirgArdhrapatraiH shilAshitaiH |
bhImasenaM maheShvAsaM rukmapu~NkhaiH samarpayat || 16||

bhImasenastu sa~NkruddhaH parAsukaraNaM dRRiDham |
chitraM kArmukamAdatta sharA.nshcha nishitAndasha || 17||

AkarNaprahitaistIkShNairvegitaistigmatejanaiH |
avidhyattUrNamavyagraH kururAjaM mahorasi || 18||

tasya kA~nchanasUtrastu sharaiH parivRRito maNiH |
rarAjorasi vai sUryo grahairiva samAvRRitaH || 19||

putrastu tava tejasvI bhImasenena tADitaH |
nAmRRiShyata yathA nAgastalashabdaM samIritam || 20||

tataH sharairmahArAja rukmapu~NkhaiH shilAshitaiH |
bhImaM vivyAdha sa~NkruddhastrAsayAno varUthinIm || 21||

tau yudhyamAnau samare bhRRishamanyonyavikShatau |
putrau te devasa~NkAshau vyarochetAM mahAbalau || 22||

chitrasenaM naravyAghraM saubhadraH paravIrahA |
avidhyaddashabhirbANaiH purumitraM cha saptabhiH || 23||

satyavrataM cha saptatyA viddhvA shakrasamo yudhi |
nRRityanniva raNe vIra ArtiM naH samajIjanat || 24||

taM pratyavidyaddashabhishchitrasenaH shilImukhaiH |
satyavratashcha navabhiH purumitrashcha saptabhiH || 25||

sa viddho vikSharanraktaM shatrusa.nvAraNaM mahat |
chichCheda chitrasenasya chitraM kArmukamArjuniH || 26||

bhittvA chAsya tanutrANaM shareNorasyatADayat || 26||

tataste tAvakA vIrA rAjaputrA mahArathAH |
sametya yudhi sa.nrabdhA vivyadhurnishitaiH sharaiH || 27||

tA.nshcha sarvA~nsharaistIkShNairjaghAna paramAstravit || 27||

tasya dRRiShTvA tu tatkarma parivavruH sutAstava |
dahantaM samare sainyaM tava kakShaM yatholbaNam || 28||

apetashishire kAle samiddhamiva pAvakaH |
atyarochata saubhadrastava sainyAni shAtayan || 29||

tattasya charitaM dRRiShTvA pautrastava vishAM pate |
lakShmaNo.abhyapatattUrNaM sAtvatIputramAhave || 30||

abhimanyustu sa~Nkruddho lakShmaNaM shubhalakShaNam |
vivyAdha vishikhaiH ShaDbhiH sArathiM cha tribhiH sharaiH || 31||

tathaiva lakShmaNo rAjansaubhadraM nishitaiH sharaiH |
avidhyata mahArAja tadadbhutamivAbhavat || 32||

tasyAshvA.nshchaturo hatvA sArathiM cha mahAbalaH |
abhyadravata saubhadro lakShmaNaM nishitaiH sharaiH || 33||

hatAshve tu rathe tuShTha.NllakShmaNaH paravIrahA |
shaktiM chikShepa sa~NkruddhaH saubhadrasya rathaM prati || 34||

tAmApatantIM sahasA ghorarUpAM durAsadAm |
abhimanyuH sharaistIkShNaishchichCheda bhujagopamAm || 35||

tataH svarathamAropya lakShmaNaM gautamastadA |
apovAha rathenAjau sarvasainyasya pashyataH || 36||

tataH samAkule tasminvartamAne mahAbhaye |
abhyadrava~njighA.nsantaH parasparavadhaiShiNaH || 37||

tAvakAshcha maheShvAsAH pANDavAshcha mahArathAH |
juhvantaH samare prANAnnijaghnuritaretaram || 38||

muktakeshA vikavachA virathAshChinnakArmukAH |
bAhubhiH samayudhyanta sRRi~njayAH kurubhiH saha || 39||

tato bhIShmo mahAbAhuH pANDavAnAM mahAtmanAm |
senAM jaghAna sa~Nkruddho divyairastrairmahAbalaH || 40||

hateshvarairgajaistatra narairashvaishcha pAtitaiH |
rathibhiH sAdibhishchaiva samAstIryata medinI || 41||

\hrule

\medskip
                  70
\medskip

sa~njaya uvAcha||

atha rAjanmahAbAhuH sAtyakiryuddhadurmadaH |
vikRRiShya chApaM samare bhArasAdhanamuttamam || 1||

prAmu~nchatpu~Nkhasa.nyuktA~nsharAnAshIviShopamAn |
prakAshaM laghu chitraM cha darshayannastralAghavam || 2||

tasya vikShipatashchApaM sharAnanyA.nshcha mu~nchataH |
AdadAnasya bhUyashcha sa.ndadhAnasya chAparAn || 3||

kShipatashcha sharAnasya raNe shatrUnvinighnataH |
dadRRishe rUpamatyarthaM meghasyeva pravarShataH || 4||

tamudIryantamAlokya rAjA duryodhanastataH |
rathAnAmayutaM tasya preShayAmAsa bhArata || 5||

tA.nstu sarvAnmaheShvAsAnsAtyakiH satyavikramaH |
jaghAna parameShvAso divyenAstreNa vIryavAn || 6||

sa kRRitvA dAruNaM karma pragRRihItasharAsanaH |
AsasAda tato vIro bhUrishravasamAhave || 7||

sa hi sa.ndRRishya senAM tAM yuyudhAnena pAtitAm |
abhyadhAvata sa~NkruddhaH kurUNAM kIrtivardhanaH || 8||

indrAyudhasavarNaM tatsa visphArya mahaddhanuH |
vyasRRijadvajrasa~NkAshA~nsharAnAshIviShopamAn || 9||

sahasrasho mahArAja darshayanpANilAghavam || 9||

sharA.nstAnmRRityusa.nsparshAnsAtyakestu padAnugAH |
na viShehustadA rAjandudruvuste samantataH || 10||

vihAya samare rAjansAtyakiM yuddhadurmadam || 10||

taM dRRiShTvA yuyudhAnasya sutA dasha mahAbalAH |
mahArathAH samAkhyAtAshchitravarmAyudhadhvajAH || 11||

samAsAdya maheShvAsaM bhUrishravasamAhave |
UchuH sarve susa.nrabdhA yUpaketuM mahAraNe || 12||

bho bho kauravadAyAda sahAsmAbhirmahAbala |
ehi yudhyasva sa~NgrAme samastaiH pRRithageva vA || 13||

asmAnvA tvaM parAjitya yashaH prApnuhi sa.nyuge |
vayaM vA tvAM parAjitya prItiM dAsyAmahe pituH || 14||

evamuktastadA shUraistAnuvAcha mahAbalaH |
vIryashlAghI narashreShThastAndRRiShTvA samupasthitAn || 15||

sAdhvidaM kathyate vIrA yadevaM matiradya vaH |
yudhyadhvaM sahitA yattA nihaniShyAmi vo raNe || 16||

evamuktA maheShvAsAste vIrAH kShiprakAriNaH |
mahatA sharavarSheNa abhyavarShannari.ndamam || 17||

aparAhNe mahArAja sa~NgrAmastumulo.abhavat |
ekasya cha bahUnAM cha sametAnAM raNAjire || 18||

tamekaM rathinAM shreShThaM sharavarShairavAkiran |
prAvRRiShIva mahAshailaM siShichurjaladA nRRipa || 19||

taistu muktA~nsharaughA.nstAnyamadaNDAshaniprabhAn |
asamprAptAnasamprAptA.nshchichChedAshu mahArathaH || 20||

tatrAdbhutamapashyAma saumadatteH parAkramam |
yadeko bahubhiryuddhe samasajjadabhItavat || 21||

visRRijya sharavRRiShTiM tAM dasha rAjanmahArathAH |
parivArya mahAbAhuM nihantumupachakramuH || 22||

saumadattistataH kruddhasteShAM chApAni bhArata |
chichCheda dashabhirbANairnimeSheNa mahArathaH || 23||

athaiShAM ChinnadhanuShAM bhallaiH saMnataparvabhiH |
chichCheda samare rAja~nshirA.nsi nishitaiH sharaiH || 24||

te hatA nyapatanbhUmau vajrabhagnA iva drumAH || 24||

tAndRRiShTvA nihatAnvIrAnraNe putrAnmahAbalAn |
vArShNeyo vinadanrAjanbhUrishravasamabhyayAt || 25||

rathaM rathena samare pIDayitvA mahAbalau |
tAvanyonyasya samare nihatya rathavAjinaH || 26||

virathAvabhivalgantau sameyAtAM mahArathau || 26||

pragRRihItamahAkhaDgau tau charmavaradhAriNau |
shushubhAte naravyAghrau yuddhAya samavasthitau || 27||

tataH sAtyakimabhyetya nistri.nshavaradhAriNam |
bhImasenastvaranrAjanrathamAropayattadA || 28||

tavApi tanayo rAjanbhUrishravasamAhave |
AropayadrathaM tUrNaM pashyatAM sarvadhanvinAm || 29||

tasmi.nstathA vartamAne raNe bhIShmaM mahAratham |
ayodhayanta sa.nrabdhAH pANDavA bharatarShabha || 30||

lohitAyati chAditye tvaramANo dhana~njayaH |
pa~nchavi.nshatisAhasrAnnijaghAna mahArathAn || 31||

te hi duryodhanAdiShTAstadA pArthanibarhaNe |
samprApyaiva gatA nAshaM shalabhA iva pAvakam || 32||

tato matsyAH kekayAshcha dhanurvedavishAradAH |
parivavrustadA pArthaM sahaputraM mahAratham || 33||

etasminneva kAle tu sUrye.astamupagachChati |
sarveShAmeva sainyAnAM pramohaH samajAyata || 34||

avahAraM tatashchakre pitA devavratastava |
sandhyAkAle mahArAja sainyAnAM shrAntavAhanaH || 35||

pANDavAnAM kurUNAM cha parasparasamAgame |
te sene bhRRishasa.nvigne yayatuH svaM niveshanam || 36||

tataH svashibiraM gatvA nyavisha.nstatra bhArata |
pANDavAH sRRi~njayaiH sArdhaM kuravashcha yathAvidhi || 37||

\hrule

\medskip
              ShaShThayuddhadivasaH
                  71
\medskip

sa~njaya uvAcha||

vihRRitya cha tato rAjansahitAH kurupANDavAH |
vyatItAyAM tu sharvaryAM punaryuddhAya niryayuH || 1||

tatra shabdo mahAnAsIttava teShAM cha bhArata |
yujyatAM rathamukhyAnAM kalpyatAM chaiva dantinAm || 2||

saMnahyatAM padAtInAM hayAnAM chaiva bhArata |
sha~NkhadundubhinAdashcha tumulaH sarvato.abhavat || 3||

tato yudhiShThiro rAjA dhRRiShTadyumnamabhAShata |
vyUhaM vyUha mahAbAho makaraM shatrutApanam || 4||

evamuktastu pArthena dhRRiShTadyumno mahArathaH |
vyAdidesha mahArAja rathino rathinAM varaH || 5||

shiro.abhUddrupadastasya pANDavashcha dhana~njayaH |
chakShuShI sahadevashcha nakulashcha mahArathaH || 6||

tuNDamAsInmahArAja bhImaseno mahAbalaH || 6||

saubhadro draupadeyAshcha rAkShasashcha ghaTotkachaH |
sAtyakirdharmarAjashcha vyUhagrIvAM samAsthitAH || 7||

pRRiShThamAsInmahArAja virATo vAhinIpatiH |
dhRRiShTadyumnena sahito mahatyA senayA vRRitaH || 8||

kekayA bhrAtaraH pa~ncha vAmaM pArshvaM samAshritAH |
dhRRiShTaketurnaravyAghraH karakarShashcha vIryavAn || 9||

dakShiNaM pakShamAshritya sthitA vyUhasya rakShaNe || 9||

pAdayostu mahArAja sthitaH shrImAnmahArathaH |
kuntibhojaH shatAnIko mahatyA senayA vRRitaH || 10||

shikhaNDI tu maheShvAsaH somakaiH sa.nvRRito balI |
irAvA.nshcha tataH puchChe makarasya vyavasthitau || 11||

evametanmahAvyUhaM vyUhya bhArata pANDavAH |
sUryodaye mahArAja punaryuddhAya da.nshitAH || 12||

kauravAnabhyayustUrNaM hastyashvarathapattibhiH |
samuchChritairdhvajaishchitraiH shastraishcha vimalaiH shitaiH || 13||

vyUhaM dRRiShTvA tu tatsainyaM pitA devavratastava |
krau~nchena mahatA rAjanpratyavyUhata vAhinIm || 14||

tasya tuNDe maheShvAso bhAradvAjo vyarochata |
ashvatthAmA kRRipashchaiva chakShurAstAM nareshvara || 15||

kRRitavarmA tu sahitaH kAmbojAraTTabAhlikaiH |
shirasyAsInnarashreShThaH shreShThaH sarvadhanuShmatAm || 16||

grIvAyAM shUrasenastu tava putrashcha mAriSha |
duryodhano mahArAja rAjabhirbahubhirvRRitaH || 17||

prAgjyotiShastu sahitaH madrasauvIrakekayaiH |
urasyabhUnnarashreShTha mahatyA senayA vRRitaH || 18||

svasenayA cha sahitaH susharmA prasthalAdhipaH |
vAmaM pakShaM samAshritya da.nshitaH samavasthitaH || 19||

tuShArA yavanAshchaiva shakAshcha saha chUchupaiH |
dakShiNaM pakShamAshritya sthitA vyUhasya bhArata || 20||

shrutAyushcha shatAyushcha saumadattishcha mAriSha |
vyUhasya jaghane tasthU rakShamANAH parasparam || 21||

tato yuddhAya sa~njagmuH pANDavAH kauravaiH saha |
sUryodaye mahArAja tato yuddhamabhUnmahat || 22||

pratIyU rathino nAgAnnAgAshcha rathino yayuH |
hayArohA hayArohAnrathinashchApi sAdinaH || 23||

sArathiM cha rathI rAjanku~njarA.nshcha mahAraNe |
hastyArohA rathArohAnrathinashchApi sAdinaH || 24||

rathinaH pattibhiH sArdhaM sAdinashchApi pattibhiH |
anyonyaM samare rAjanpratyadhAvannamarShitAH || 25||

bhImasenArjunayamairguptA chAnyairmahArathaiH |
shushubhe pANDavI senA nakShatrairiva sharvarI || 26||

tathA bhIShmakRRipadroNashalyaduryodhanAdibhiH |
tavApi vibabhau senA grahairdyauriva sa.nvRRitA || 27||

bhImasenastu kaunteyo droNaM dRRiShTvA parAkramI |
abhyayAjjavanairashvairbhAradvAjasya vAhinIm || 28||

droNastu samare kruddho bhImaM navabhirAyasaiH |
vivyAdha samare rAjanmarmANyuddishya vIryavAn || 29||

dRRiDhAhatastato bhImo bhAradvAjasya sa.nyuge |
sArathiM preShayAmAsa yamasya sadanaM prati || 30||

sa sa~NgRRihya svayaM vAhAnbhAradvAjaH pratApavAn |
vyadhamatpANDavIM senAM tUlarAshimivAnalaH || 31||

te vadhyamAnA droNena bhIShmeNa cha narottama |
sRRi~njayAH kekayaiH sArdhaM palAyanaparAbhavan || 32||

tathaiva tAvakaM sainyaM bhImArjunaparikShatam |
muhyate tatra tatraiva samadeva varA~NganA || 33||

abhidyetAM tato vyUhau tasminvIravarakShaye |
AsIdvyatikaro ghorastava teShAM cha bhArata || 34||

tadadbhutamapashyAma tAvakAnAM paraiH saha |
ekAyanagatAH sarve yadayudhyanta bhArata || 35||

pratisa.nvArya chAstrANi te.anyonyasya vishAM pate |
yuyudhuH pANDavAshchaiva kauravAshcha mahArathAH || 36||

\hrule

\medskip
                  72
\medskip

dhRRitarAShTra uvAcha||

evaM bahuguNaM sainyamevaM bahuvidhaM param |
vyUDhamevaM yathAshAstramamoghaM chaiva sa~njaya || 1||

puShTamasmAkamatyantamabhikAmaM cha naH sadA |
prahvamavyasanopetaM purastAddRRiShTavikramam || 2||

nAtivRRiddhamabAlaM cha na kRRishaM na cha pIvaram |
laghuvRRittAyataprAyaM sAragAtramanAmayam || 3||

AttasaMnAhashastraM cha bahushastraparigraham |
asiyuddhe niyuddhe cha gadAyuddhe cha kovidam || 4||

prAsarShTitomareShvAjau parigheShvAyaseShu cha |
bhiNDipAleShu shaktIShu musaleShu cha sarvashaH || 5||

kampaneShu cha chApeShu kaNapeShu cha sarvashaH |
kShepaNIShu cha chitrAsu muShTiyuddheShu kovidam || 6||

aparokShaM cha vidyAsu vyAyAmeShu kRRitashramam |
shastragrahaNavidyAsu sarvAsu pariniShThitam || 7||

Arohe paryavaskande saraNe sAntaraplute |
samyakpraharaNe yAne vyapayAne cha kovidam || 8||

nAgAshvarathayAneShu bahushaH suparIkShitam |
parIkShya cha yathAnyAyaM vetanenopapAditam || 9||

na goShThyA nopachAreNa na cha bandhunimittataH |
na sauhRRidabalaishchApi nAkulInaparigrahaiH || 10||

samRRiddhajanamAryaM cha tuShTasatkRRitabAndhavam |
kRRitopakArabhUyiShThaM yashasvi cha manasvi cha || 11||

sajayaishcha narairmukhyairbahusho mukhyakarmabhiH |
lokapAlopamaistAta pAlitaM lokavishrutaiH || 12||

bahubhiH kShatriyairguptaM pRRithivyAM lokasaMmataiH |
asmAnabhigataiH kAmAtsabalaiH sapadAnugaiH || 13||

mahodadhimivApUrNamApagAbhiH samantataH |
apakShaiH pakShasa~NkAshai rathairnAgaishcha sa.nvRRitam || 14||

nAnAyodhajalaM bhImaM vAhanormitara~NgiNam |
kShepaNyasigadAshaktisharaprAsasamAkulam || 15||

dhvajabhUShaNasambAdhaM ratnapaTTena sa~nchitam |
vAhanaiH parisarpadbhirvAyuvegavikampitam || 16||

apAramiva garjantaM sAgarapratimaM mahat |
droNabhIShmAbhisa~NguptaM guptaM cha kRRitavarmaNA || 17||

kRRipaduHshAsanAbhyAM cha jayadrathamukhaistathA |
bhagadattavikarNAbhyAM drauNisaubalabAhlikaiH || 18||

guptaM pravIrairlokasya sAravadbhirmahAtmabhiH |
yadahanyata sa~NgrAme diShTametatpurAtanam || 19||

naitAdRRishaM samudyogaM dRRiShTavanto.atha mAnuShAH |
RRiShayo vA mahAbhAgAH purANA bhuvi sa~njaya || 20||

IdRRisho hi balaughastu yuktaH shastrAstrasampadA |
vadhyate yatra sa~NgrAme kimanyadbhAgadheyataH || 21||

viparItamidaM sarvaM pratibhAti sma sa~njaya |
yatredRRishaM balaM ghoraM nAtaradyudhi pANDavAn || 22||

atha vA pANDavArthAya devAstatra samAgatAH |
yudhyante mAmakaM sainyaM yadavadhyanta sa~njaya || 23||

ukto hi vidureNeha hitaM pathyaM cha sa~njaya |
na cha gRRihNAti tanmandaH putro duryodhano mama || 24||

tasya manye matiH pUrvaM sarvaj~nasya mahAtmanaH |
AsIdyathAgataM tAta yena dRRiShTamidaM purA || 25||

atha vA bhAvyamevaM hi sa~njayaitena sarvathA |
purA dhAtrA yathA sRRiShTaM tattathA na tadanyathA || 26||

\hrule

\medskip
                  73
\medskip

sa~njaya uvAcha||

AtmadoShAttvayA rAjanprAptaM vyasanamIdRRisham |
na hi duryodhanastAni pashyate bharatarShabha || 1||

yAni tvaM dRRiShTavAnrAjandharmasa~NkarakArite || 1||

tava doShAtpurA vRRittaM dyUtametadvishAM pate |
tava doSheNa yuddhaM cha pravRRittaM saha pANDavaiH || 2||

tvamevAdya phalaM bhu~NkShva kRRitvA kilbiShamAtmanA || 2||

AtmanA hi kRRitaM karma Atmanaivopabhujyate |
iha vA pretya vA rAja.nstvayA prAptaM yathAtatham || 3||

tasmAdrAjansthiro bhUtvA prApyedaM vyasanaM mahat |
shRRiNu yuddhaM yathAvRRittaM sha.nsato mama mAriSha || 4||

bhImasenastu nishitairbANairbhittvA mahAchamUm |
AsasAda tato vIraH sarvAnduryodhanAnujAn || 5||

duHshAsanaM durviShahaM duHsahaM durmadaM jayam |
jayatsenaM vikarNaM cha chitrasenaM sudarshanam || 6||

chAruchitraM suvarmANaM duShkarNaM karNameva cha |
etAnanyA.nshcha subahUnsamIpasthAnmahArathAn || 7||

dhArtarAShTrAnsusa~NkruddhAndRRiShTvA bhImo mahAbalaH |
bhIShmeNa samare guptAM pravivesha mahAchamUm || 8||

athAhvayanta te.anyonyamayaM prApto vRRikodaraH |
jIvagrAhaM nigRRihNImo vayamenaM narAdhipAH || 9||

sa taiH parivRRitaH pArtho bhrAtRRibhiH kRRitanishchayaiH |
prajAsaMharaNe sUryaH krUrairiva mahAgrahaiH || 10||

samprApya madhyaM vyUhasya na bhIH pANDavamAvishat |
yathA devAsure yuddhe mahendraH prApya dAnavAn || 11||

tataH shatasahasrANi rathinAM sarvashaH prabho |
ChAdayAnaM sharairghoraistamekamanuvavrire || 12||

sa teShAM pravarAnyodhAnhastyashvarathasAdinaH |
jaghAna samare shUro dhArtarAShTrAnachintayan || 13||

teShAM vyavasitaM j~nAtvA bhImaseno jighRRikShatAm |
samastAnAM vadhe rAjanmatiM chakre mahAmanAH || 14||

tato rathaM samutsRRijya gadAmAdAya pANDavaH |
jaghAna dhArtarAShTrANAM taM balaughamahArNavam || 15||

bhImasene praviShTe tu dhRRiShTadyumno.api pArShataH |
droNamutsRRijya tarasA prayayau yatra saubalaH || 16||

vidArya mahatIM senAM tAvakAnAM nararShabhaH |
AsasAda rathaM shUnyaM bhImasenasya sa.nyuge || 17||

dRRiShTvA vishokaM samare bhImasenasya sArathim |
dhRRiShTadyumno mahArAja durmanA gatachetanaH || 18||

apRRichChadbAShpasa.nruddho nisvanAM vAchamIrayan |
mama prANaiH priyatamaH kva bhIma iti duHkhitaH || 19||

vishokastamuvAchedaM dhRRiShTadyumnaM kRRitA~njaliH |
sa.nsthApya mAmiha balI pANDaveyaH pratApavAn || 20||

praviShTo dhArtarAShTrANAmetadbalamahArNavam |
mAmuktvA puruShavyAghra prItiyuktamidaM vachaH || 21||

pratipAlaya mAM sUta niyamyAshvAnmuhUrtakam |
yAvadetAnnihanmyAshu ya ime madvadhodyatAH || 22||

tato dRRiShTvA gadAhastaM pradhAvantaM mahAbalam |
sarveShAmeva sainyAnAM sa~NgharShaH samajAyata || 23||

tasmi.nstu tumule yuddhe vartamAne bhayAnake |
bhittvA rAjanmahAvyUhaM pravivesha sakhA tava || 24||

vishokasya vachaH shrutvA dhRRiShTadyumno.api pArShataH |
pratyuvAcha tataH sUtaM raNamadhye mahAbalaH || 25||

na hi me vidyate sUta jIvite.adya prayojanam |
bhImasenaM raNe hitvA snehamutsRRijya pANDavaiH || 26||

yadi yAmi vinA bhImaM kiM mAM kShatraM vadiShyati |
ekAyanagate bhIme mayi chAvasthite yudhi || 27||

asvasti tasya kurvanti devAH sAgnipurogamAH |
yaH sahAyAnparityajya svastimAnAvrajedgRRihAn || 28||

mama bhImaH sakhA chaiva sambandhI cha mahAbalaH |
bhakto.asmAnbhaktimA.nshchAhaM tamapyariniShUdanam || 29||

so.ahaM tatra gamiShyAmi yatra yAto vRRikodaraH |
nighnantaM mAmarInpashya dAnavAniva vAsavam || 30||

evamuktvA tato vIro yayau madhyena bhAratIm |
bhImasenasya mArgeShu gadApramathitairgajaiH || 31||

sa dadarsha tato bhImaM dahantaM ripuvAhinIm |
vAtaM vRRikShAniva balAtprabha~njantaM raNe nRRipAn || 32||

te hanyamAnAH samare rathinaH sAdinastathA |
pAdAtA dantinashchaiva chakrurArtasvaraM mahat || 33||

hAhAkArashcha sa~njaj~ne tava sainyasya mAriSha |
vadhyato bhImasenena kRRitinA chitrayodhinA || 34||

tataH kRRitAstrAste sarve parivArya vRRikodaram |
abhItAH samavartanta shastravRRiShTyA samantataH || 35||

abhidrutaM shastrabhRRitAM variShThaM  samantataH pANDavaM lokavIraiH |
sainyena ghoreNa susa~Ngatena  dRRiShTvA balI pArShato bhImasenam || 36||

athopagachChachCharavikShatA~NgaM  padAtinaM krodhaviShaM vamantam |
AshvAsayanpArShato bhImasenaM  gadAhastaM kAlamivAntakAle || 37||

niHshalyamenaM cha chakAra tUrNa mAropayachchAtmarathaM mahAtmA |
bhRRishaM pariShvajya cha bhImasena mAshvAsayAmAsa cha shatrumadhye || 38||

bhrAtR^Inathopetya tavApi putra stasminvimarde mahati pravRRitte |
ayaM durAtmA drupadasya putraH  samAgato bhImasenena sArdham || 39||

taM yAta sarve sahitA nihantuM  mA vo ripuH prArthayatAmanIkam || 39||

shrutvA tu vAkyaM tamamRRiShyamANA  jyeShThAj~nayA choditA dhArtarAShTrAH |
vadhAya niShpeturudAyudhAste  yugakShaye ketavo yadvadugrAH || 40||

pragRRihya chitrANi dhanUMShi vIrA  jyAnemighoShaiH pravikampayantaH |
sharairavarShandrupadasya putraM  yathAmbudA bhUdharaM vArijAlaiH || 41||

nihatya tA.nshchApi sharaiH sutIkShNai rna vivyathe samare chitrayodhI || 41||

samabhyudIrNA.nshcha tavAtmajA.nstathA  nishAmya vIrAnabhitaH sthitAnraNe |
jighA.nsurugraM drupadAtmajo yuvA  pramohanAstraM yuyuje mahArathaH || 42||

kruddho bhRRishaM tava putreShu rAja ndaityeShu yadvatsamare mahendraH || 42||

tato vyamuhyanta raNe nRRivIrAH  pramohanAstrAhatabuddhisattvAH |
pradudruvuH kuravashchaiva sarve  savAjinAgAH sarathAH samantAt || 43||

parItakAlAniva naShTasa~nj~nA nmohopetA.nstava putrAnnishamya || 43||

etasminneva kAle tu droNaH shastrabhRRitAM varaH |
drupadaM tribhirAsAdya sharairvivyAdha dAruNaiH || 44||

so.atividdhastadA rAjanraNe droNena pArthivaH |
apAyAddrupado rAjanpUrvavairamanusmaran || 45||

jitvA tu drupadaM droNaH sha~NkhaM dadhmau pratApavAn |
tasya sha~NkhasvanaM shrutvA vitresuH sarvasomakAH || 46||

atha shushrAva tejasvI droNaH shastrabhRRitAM varaH |
pramohanAstreNa raNe mohitAnAtmajA.nstava || 47||

tato droNo rAjagRRiddhI tvarito.abhiyayau raNAt |
tatrApashyanmaheShvAso bhAradvAjaH pratApavAn || 48||

dhRRiShTadyumnaM cha bhImaM cha vicharantau mahAraNe || 48||

mohAviShTA.nshcha te putrAnapashyatsa mahArathaH |
tataH praj~nAstramAdAya mohanAstraM vyashAtayat || 49||

atha pratyAgataprANAstava putrA mahArathAH |
punaryuddhAya samare prayayurbhImapArShatau || 50||

tato yudhiShThiraH prAha samAhUya svasainikAn |
gachChantu padavIM shaktyA bhImapArShatayoryudhi || 51||

saubhadrapramukhA vIrA rathA dvAdasha da.nshitAH |
pravRRittimadhigachChantu na hi shudhyati me manaH || 52||

ta evaM samanuj~nAtAH shUrA vikrAntayodhinaH |
bADhamityevamuktvA tu sarve puruShamAninaH || 53||

madhya.ndinagate sUrye prayayuH sarva eva hi || 53||

kekayA draupadeyAshcha dhRRiShTaketushcha vIryavAn |
abhimanyuM puraskRRitya mahatyA senayA vRRitAH || 54||

te kRRitvA samare vyUhaM sUchImukhamari.ndamAH |
bibhidurdhArtarAShTrANAM tadrathAnIkamAhave || 55||

tAnprayAtAnmaheShvAsAnabhimanyupurogamAn |
bhImasenabhayAviShTA dhRRiShTadyumnavimohitA || 56||

na sandhArayituM shaktA tava senA janAdhipa |
madamUrChAnvitAtmAnaM pramadevAdhvani sthitA || 57||

te.abhiyAtA maheShvAsAH suvarNavikRRitadhvajAH |
parIpsanto.abhyadhAvanta dhRRiShTadyumnavRRikodarau || 58||

tau cha dRRiShTvA maheShvAsAnabhimanyupurogamAn |
babhUvaturmudA yuktau nighnantau tava vAhinIm || 59||

dRRiShTvA cha sahasAyAntaM pA~nchAlyo gurumAtmanaH |
nAsha.nsata vadhaM vIraH putrANAM tava pArShataH || 60||

tato rathaM samAropya kekayasya vRRikodaram |
abhyadhAvatsusa~Nkruddho droNamiShvastrapAragam || 61||

tasyAbhipatatastUrNaM bhAradvAjaH pratApavAn |
kruddhashchichCheda bhallena dhanuH shatruniShUdanaH || 62||

anyA.nshcha shatasho bANAnpreShayAmAsa pArShate |
duryodhanahitArthAya bhartRRipiNDamanusmaran || 63||

athAnyaddhanurAdAya pArShataH paravIrahA |
droNaM vivyAdha saptatyA rukmapu~NkhaiH shilAshitaiH || 64||

tasya droNaH punashchApaM chichChedAmitrakarshanaH |
hayA.nshcha chaturastUrNaM chaturbhiH sAyakottamaiH || 65||

vaivasvatakShayaM ghoraM preShayAmAsa vIryavAn |
sArathiM chAsya bhallena preShayAmAsa mRRityave || 66||

hatAshvAtsa rathAttUrNamavaplutya mahArathaH |
Aruroha mahAbAhurabhimanyormahAratham || 67||

tataH sarathanAgAshvA samakampata vAhinI |
pashyato bhImasenasya pArShatasya cha pashyataH || 68||

tatprabhagnaM balaM dRRiShTvA droNenAmitatejasA |
nAshaknuvanvArayituM samastAste mahArathAH || 69||

vadhyamAnaM tu tatsainyaM droNena nishitaiH sharaiH |
vyabhramattatra tatraiva kShobhyamANa ivArNavaH || 70||

tathA dRRiShTvA cha tatsainyaM jahRRiShe cha balaM tava |
dRRiShTvAchAryaM cha sa~NkruddhaM dahantaM ripuvAhinIm || 71||

chukrushuH sarvato yodhAH sAdhu sAdhviti bhArata || 71||

\hrule

\medskip
                  74
\medskip

sa~njaya uvAcha||

tato duryodhano rAjA mohAtpratyAgatastadA |
sharavarShaiH punarbhImaM pratyavArayadachyutam || 1||

ekIbhUtAH punashchaiva tava putrA mahArathAH |
sametya samare bhImaM yodhayAmAsurudyatAH || 2||

bhImaseno.api samare samprApya svarathaM punaH |
samAruhya mahAbAhuryayau yena tavAtmajaH || 3||

pragRRihya cha mahAvegaM parAsukaraNaM dRRiDham |
chitraM sharAsanaM sa~Nkhye sharairvivyAdha te sutAn || 4||

tato duryodhano rAjA bhImasenaM mahAbalam |
nArAchena sutIkShNena bhRRishaM marmaNyatADayat || 5||

so.atividdho maheShvAsastava putreNa dhanvinA |
krodhasa.nraktanayano vegenotkShipya kArmukam || 6||

duryodhanaM tribhirbANairbAhvorurasi chArpayat |
sa tathAbhihato rAjA nAchaladgirirADiva || 7||

tau dRRiShTvA samare kruddhau vinighnantau parasparam |
duryodhanAnujAH sarve shUrAH santyaktajIvitAH || 8||

sa.nsmRRitya mantritaM pUrvaM nigrahe bhImakarmaNaH |
nishchayaM manasA kRRitvA nigrahItuM prachakramuH || 9||

tAnApatata evAjau bhImaseno mahAbalaH |
pratyudyayau mahArAja gajaH pratigajAniva || 10||

bhRRishaM kruddhashcha tejasvI nArAchena samarpayat |
chitrasenaM mahArAja tava putraM mahAyashAH || 11||

tathetarA.nstava sutA.nstADayAmAsa bhArata |
sharairbahuvidhaiH sa~Nkhye rukmapu~NkhaiH suvegitaiH || 12||

tataH sa.nsthApya samare svAnyanIkAni sarvashaH |
abhimanyuprabhRRitayaste dvAdasha mahArathAH || 13||

preShitA dharmarAjena bhImasenapadAnugAH |
pratyudyayurmahArAja tava putrAnmahAbalAn || 14||

dRRiShTvA rathasthA.nstA~nshUrAnsUryAgnisamatejasaH |
sarvAneva maheShvAsAnbhrAjamAnA~nshriyA vRRitAn || 15||

mahAhave dIpyamAnAnsuvarNakavachojjvalAn |
tatyajuH samare bhImaM tava putrA mahAbalAH || 16||

tAnnAmRRiShyata kaunteyo jIvamAnA gatA iti |
anvIya cha punaH sarvA.nstava putrAnapIDayat || 17||

athAbhimanyuM samare bhImasenena sa~Ngatam |
pArShatena cha samprekShya tava sainye mahArathAH || 18||

duryodhanaprabhRRitayaH pragRRihItasharAsanAH |
bhRRishamashvaiH prajavitaiH prayayuryatra te rathAH || 19||

aparAhNe tato rAjanprAvartata mahAnraNaH |
tAvakAnAM cha balinAM pareShAM chaiva bhArata || 20||

abhimanyurvikarNasya hayAnhatvA mahAjavAn |
athainaM pa~nchavi.nshatyA kShudrakANAM samAchinot || 21||

hatAshvaM rathamutsRRijya vikarNastu mahArathaH |
Aruroha rathaM rAja.nshchitrasenasya bhAsvaram || 22||

sthitAvekarathe tau tu bhrAtarau kuruvardhanau |
ArjuniH sharajAlena ChAdayAmAsa bhArata || 23||

durjayo.atha vikarNashcha kArShNiM pa~nchabhirAyasaiH |
vivyadhAte na chAkampatkArShNirmerurivAchalaH || 24||

duHshAsanastu samare kekayAnpa~ncha mAriSha |
yodhayAmAsa rAjendra tadadbhutamivAbhavat || 25||

draupadeyA raNe kruddhA duryodhanamavArayan |
ekaikastribhirAnarChatputraM tava vishAM pate || 26||

putro.api tava durdharSho draupadyAstanayAnraNe |
sAyakairnishitai rAjannAjaghAna pRRithakpRRithak || 27||

taishchApi viddhaH shushubhe rudhireNa samukShitaH |
giriprasravaNairyadvadgirirdhAtuvimishritaiH || 28||

bhIShmo.api samare rAjanpANDavAnAmanIkinIm |
kAlayAmAsa balavAnpAlaH pashugaNAniva || 29||

tato gANDIvanirghoShaH prAdurAsIdvishAM pate |
dakShiNena varUthinyAH pArthasyArInvinighnataH || 30||

uttasthuH samare tatra kabandhAni samantataH |
kurUNAM chApi sainyeShu pANDavAnAM cha bhArata || 31||

shoNitodaM rathAvartaM gajadvIpaM hayormiNam |
rathanaubhirnaravyAghrAH prateruH sainyasAgaram || 32||

ChinnahastA vikavachA videhAshcha narottamAH |
patitAstatra dRRishyante shatasho.atha sahasrashaH || 33||

nihatairmattamAta~NgaiH shoNitaughapariplutaiH |
bhUrbhAti bharatashreShTha parvatairAchitA yathA || 34||

tatrAdbhutamapashyAma tava teShAM cha bhArata |
na tatrAsItpumAnkashchidyo yoddhuM nAbhikA~NkShati || 35||

evaM yuyudhire vIrAH prArthayAnA mahadyashaH |
tAvakAH pANDavaiH sArdhaM kA~NkShamANA jayaM yudhi || 36||

\hrule

\medskip
                  75
\medskip

sa~njaya uvAcha||

tato duryodhano rAjA lohitAyati bhAskare |
sa~NgrAmarabhaso bhImaM hantukAmo.abhyadhAvata || 1||

tamAyAntamabhiprekShya nRRivIraM dRRiDhavairiNam |
bhImasenaH susa~Nkruddha idaM vachanamabravIt || 2||

ayaM sa kAlaH samprApto varShapUgAbhikA~NkShitaH |
adya tvAM nihaniShyAmi yadi notsRRijase raNam || 3||

adya kuntyAH parikleshaM vanavAsaM cha kRRitsnashaH |
draupadyAshcha parikleshaM praNotsyAmi hate tvayi || 4||

yattvaM durodaro bhUtvA pANDavAnavamanyase |
tasya pApasya gAndhAre pashya vyasanamAgatam || 5||

karNasya matamAj~nAya saubalasya cha yatpurA |
achintya pANDavAnkAmAdyatheShTaM kRRitavAnasi || 6||

yAchamAnaM cha yanmohAddAshArhamavamanyase |
ulUkasya samAdeshaM yaddadAsi cha hRRiShTavat || 7||

adya tvA nihaniShyAmi sAnubandhaM sabAndhavam |
samIkariShye tatpApaM yatpurA kRRitavAnasi || 8||

evamuktvA dhanurghoraM vikRRiShyodbhrAmya chAsakRRit |
samAdAya sharAnghorAnmahAshanisamaprabhAn || 9||

ShaDvi.nshattarasA kruddho mumochAshu suyodhane |
jvalitAgnishikhAkArAnvajrakalpAnajihmagAn || 10||

tato.asya kArmukaM dvAbhyAM sUtaM dvAbhyAM cha vivyadhe |
chaturbhirashvA~njavanAnanayadyamasAdanam || 11||

dvAbhyAM cha suvikRRiShTAbhyAM sharAbhyAmarimardanaH |
ChatraM chichCheda samare rAj~nastasya rathottamAt || 12||

tribhishcha tasya chichCheda jvalantaM dhvajamuttamam |
ChittvA taM cha nanAdochchaistava putrasya pashyataH || 13||

rathAchcha sa dhvajaH shrImAnnAnAratnavibhUShitaH |
papAta sahasA bhUmiM vidyujjaladharAdiva || 14||

jvalantaM sUryasa~NkAshaM nAgaM maNimayaM shubham |
dhvajaM kurupateshChinnaM dadRRishuH sarvapArthivAH || 15||

athainaM dashabhirbANaistottrairiva mahAgajam |
AjaghAna raNe bhImaH smayanniva mahArathaH || 16||

tatastu rAjA sindhUnAM rathashreShTho jayadrathaH |
duryodhanasya jagrAha pArShNiM satpuruShochitAm || 17||

kRRipashcha rathinAM shreShThaH kauravyamamitaujasam |
AropayadrathaM rAjanduryodhanamamarShaNam || 18||

sa gADhaviddho vyathito bhImasenena sa.nyuge |
niShasAda rathopasthe rAjA duryodhanastadA || 19||

parivArya tato bhImaM hantukAmo jayadrathaH |
rathairanekasAhasrairbhImasyAvArayaddishaH || 20||

dhRRiShTaketustato rAjannabhimanyushcha vIryavAn |
kekayA draupadeyAshcha tava putrAnayodhayan || 21||

chitrasenaH suchitrashcha chitrAshvashchitradarshanaH |
chAruchitraH suchArushcha tathA nandopanandakau || 22||

aShTAvete maheShvAsAH sukumArA yashasvinaH |
abhimanyurathaM rAjansamantAtparyavArayan || 23||

AjaghAna tatastUrNamabhimanyurmahAmanAH |
ekaikaM pa~nchabhirviddhvA sharaiH saMnataparvabhiH || 24||

vajramRRityupratIkAshairvichitrAyudhaniHsRRitaiH || 24||

amRRiShyamANAste sarve saubhadraM rathasattamam |
vavarShurmArgaNaistIkShNairgiriM merumivAmbudAH || 25||

sa pIDyamAnaH samare kRRitAstro yuddhadurmadaH |
abhimanyurmahArAja tAvakAnsamakampayat || 26||

yathA devAsure yuddhe vajrapANirmahAsurAn || 26||

vikarNasya tato bhallAnpreShayAmAsa bhArata |
chaturdasha rathashreShTho ghorAnAshIviShopamAn || 27||

dhvajaM sUtaM hayA.nshchAsya ChittvA nRRityannivAhave || 27||

punashchAnyA~nsharAnpItAnakuNThAgrA~nshilAshitAn |
preShayAmAsa saubhadro vikarNAya mahAbalaH || 28||

te vikarNaM samAsAdya ka~NkabarhiNavAsasaH |
bhittvA dehaM gatA bhUmiM jvalanta iva pannagAH || 29||

te sharA hemapu~NkhAgrA vyadRRishyanta mahItale |
vikarNarudhiraklinnA vamanta iva shoNitam || 30||

vikarNaM vIkShya nirbhinnaM tasyaivAnye sahodarAH |
abhyadravanta samare saubhadrapramukhAnrathAn || 31||

abhiyAtvA tathaivAshu rathasthAnsUryavarchasaH |
avidhyansamare.anyonyaM sa.nrabdhA yuddhadurmadAH || 32||

durmukhaH shrutakarmANaM viddhvA saptabhirAshugaiH |
dhvajamekena chichCheda sArathiM chAsya saptabhiH || 33||

ashvA~njAmbUnadairjAlaiH prachChannAnvAtaraMhasaH |
jaghAna ShaDbhirAsAdya sArathiM chAbhyapAtayat || 34||

sa hatAshve rathe tiShTha~nshrutakarmA mahArathaH |
shaktiM chikShepa sa~Nkruddho maholkAM jvalitAmiva || 35||

sA durmukhasya vipulaM varma bhittvA yashasvinaH |
vidArya prAvishadbhUmiM dIpyamAnA sutejanA || 36||

taM dRRiShTvA virathaM tatra sutasomo mahAbalaH |
pashyatAM sarvasainyAnAM rathamAropayatsvakam || 37||

shrutakIrtistathA vIro jayatsenaM sutaM tava |
abhyayAtsamare rAjanhantukAmo yashasvinam || 38||

tasya vikShipatashchApaM shrutakIrtermahAtmanaH |
chichCheda samare rAja~njayatsenaH sutastava || 39||

kShurapreNa sutIkShNena prahasanniva bhArata || 39||

taM dRRiShTvA ChinnadhanvAnaM shatAnIkaH sahodaram |
abhyapadyata tejasvI siMhavadvinadanmuhuH || 40||

shatAnIkastu samare dRRiDhaM visphArya kArmukam |
vivyAdha dashabhistUrNaM jayatsenaM shilImukhaiH || 41||

athAnyena sutIkShNena sarvAvaraNabhedinA |
shatAnIko jayatsenaM vivyAdha hRRidaye bhRRisham || 42||

tathA tasminvartamAne duShkarNo bhrAturantike |
chichCheda samare chApaM nAkuleH krodhamUrChitaH || 43||

athAnyaddhanurAdAya bhArasAdhanamuttamam |
samAdatta shitAnbANA~nshatAnIko mahAbalaH || 44||

tiShTha tiShTheti chAmantrya duShkarNaM bhrAturagrataH |
mumocha nishitAnbANA~njvalitAnpannagAniva || 45||

tato.asya dhanurekena dvAbhyAM sUtaM cha mAriSha |
chichCheda samare tUrNaM taM cha vivyAdha saptabhiH || 46||

ashvAnmanojavA.nshchAsya kalmAShAnvItakalmaShaH |
jaghAna nishitaistUrNaM sarvAndvAdashabhiH sharaiH || 47||

athApareNa bhallena sumuktena nipAtinA |
duShkarNaM samare kruddho vivyAdha hRRidaye bhRRisham || 48||

duShkarNaM nihataM dRRiShTvA pa~ncha rAjanmahArathAH |
jighA.nsantaH shatAnIkaM sarvataH paryavArayan || 49||

ChAdyamAnaM sharavrAtaiH shatAnIkaM yashasvinam |
abhyadhAvanta sa.nrabdhAH kekayAH pa~ncha sodarAH || 50||

tAnabhyApatataH prekShya tava putrA mahArathAH |
pratyudyayurmahArAja gajA iva mahAgajAn || 51||

durmukho durjayashchaiva tathA durmarShaNo yuvA |
shatru~njayaH shatrusahaH sarve kruddhA yashasvinaH || 52||

pratyudyAtA mahArAja kekayAnbhrAtaraH samam || 52||

rathairnagarasa~NkAshairhayairyuktairmanojavaiH |
nAnAvarNavichitrAbhiH patAkAbhirala~NkRRitaiH || 53||

varachApadharA vIrA vichitrakavachadhvajAH |
vivishuste paraM sainyaM siMhA iva vanAdvanam || 54||

teShAM sutumulaM yuddhaM vyatiShaktarathadvipam |
avartata mahAraudraM nighnatAmitaretaram || 55||

anyonyAgaskRRitAM rAjanyamarAShTravivardhanam || 55||

muhUrtAstamite sUrye chakruryuddhaM sudAruNam |
rathinaH sAdinashchaiva vyakIryanta sahasrashaH || 56||

tataH shAntanavaH kruddhaH sharaiH saMnataparvabhiH |
nAshayAmAsa senAM vai bhIShmasteShAM mahAtmanAm || 57||

pA~nchAlAnAM cha sainyAni sharairninye yamakShayam || 57||

evaM bhittvA maheShvAsaH pANDavAnAmanIkinIm |
kRRitvAvahAraM sainyAnAM yayau svashibiraM nRRipa || 58||

dharmarAjo.api samprekShya dhRRiShTadyumnavRRikodarau |
mUrdhni chaitAvupAghrAya saMhRRiShTaH shibiraM yayau || 59||

\hrule

\medskip
              saptamayuddhadivasaH
                  76
\medskip

sa~njaya uvAcha||

atha shUrA mahArAja parasparakRRitAgasaH |
jagmuH svashibirANyeva rudhireNa samukShitAH || 1||

vishramya cha yathAnyAyaM pUjayitvA parasparam |
saMnaddhAH samadRRishyanta bhUyo yuddhachikIrShayA || 2||

tatastava suto rAja.nshchintayAbhipariplutaH |
visravachChoNitAktA~NgaH paprachChedaM pitAmaham || 3||

sainyAni raudrANi bhayAnakAni  vyUDhAni samyagbahuladhvajAni |
vidArya hatvA cha nipIDya shUrA ste pANDavAnAM tvaritA rathaughAH || 4||

saMmohya sarvAnyudhi kIrtimanto  vyUhaM cha taM makaraM vajrakalpam |
pravishya bhImena nibarhito.asmi  ghoraiH sharairmRRityudaNDaprakAshaiH || 5||

kruddhaM tamudvIkShya bhayena rAja nsaMmUrChito nAlabhaM shAntimadya |
ichChe prasAdAttava satyasandha  prAptuM jayaM pANDaveyA.nshcha hantum || 6||

tenaivamuktaH prahasanmahAtmA  duryodhanaM jAtamanyuM viditvA |
taM pratyuvAchAvimanA manasvI  ga~NgAsutaH shastrabhRRitAM variShThaH || 7||

pareNa yatnena vigAhya senAM  sarvAtmanAhaM tava rAjaputra |
ichChAmi dAtuM vijayaM sukhaM cha  na chAtmAnaM ChAdaye.ahaM tvadarthe || 8||

ete tu raudrA bahavo mahArathA  yashasvinaH shUratamAH kRRitAstrAH |
ye pANDavAnAM samare sahAyA  jitaklamAH krodhaviShaM vamanti || 9||

te neha shakyAH sahasA vijetuM  vIryonnaddhAH kRRitavairAstvayA cha |
ahaM hyetAnpratiyotsyAmi rAja nsarvAtmanA jIvitaM tyajya vIra || 10||

raNe tavArthAya mahAnubhAva  na jIvitaM rakShyatamaM mamAdya |
sarvA.nstavArthAya sadevadaityA.N llokAndaheyaM kimu shatrU.nstaveha || 11||

tatpANDavAnyodhayiShyAmi rAja npriyaM cha te sarvamahaM kariShye |
shrutvaiva chaitatparamapratIto  duryodhanaH prItamanA babhUva || 12||

sarvANi sainyAni tataH prahRRiShTo  nirgachChatetyAha nRRipA.nshcha sarvAn |
tadAj~nayA tAni viniryayurdrutaM  rathAshvapAdAtagajAyutAni || 13||

praharShayuktAni tu tAni rAja nmahAnti nAnAvidhashastravanti |
sthitAni nAgAshvapadAtimanti  virejurAjau tava rAjanbalAni || 14||

vRRindaiH sthitAshchApi susamprayuktA shchakAshire dantigaNAH samantAt |
shastrAstravidbhirnaradeva yodhai radhiShThitAH sainyagaNAstvadIyAH || 15||

rathaishcha pAdAtagajAshvasa~NghaiH  prayAdbhirAjau vidhivatpraNunnaiH |
samuddhataM vai taruNArkavarNaM  rajo babhau ChAdayatsUryarashmIn || 16||

rejuH patAkA rathadantisa.nsthA  vAteritA bhrAmyamANAH samantAt |
nAnAra~NgAH samare tatra rAja nmeghairyuktA vidyutaH khe yathaiva || 17||

dhanUMShi visphArayatAM nRRipANAM  babhUva shabdastumulo.atighoraH |
vimathyato devamahAsuraughai ryathArNavasyAdiyuge tadAnIm || 18||

tadugranAdaM bahurUpavarNaM  tavAtmajAnAM samudIrNamevam |
babhUva sainyaM ripusainyahantRRi  yugAntameghaughanibhaM tadAnIm || 19||

\hrule

\medskip
                  77
\medskip

sa~njaya uvAcha||

athAtmajaM tava punargA~Ngeyo dhyAnamAsthitam |
abravIdbharatashreShThaH sampraharShakaraM vachaH || 1||

ahaM droNashcha shalyashcha kRRitavarmA cha sAtvataH |
ashvatthAmA vikarNashcha somadatto.atha saindhavaH || 2||

vindAnuvindAvAvantyau bAhlikaH saha bAhlikaiH |
trigartarAjashcha balI mAgadhashcha sudurjayaH || 3||

bRRihadbalashcha kausalyashchitraseno vivi.nshatiH |
rathAshcha bahusAhasrAH shobhamAnA mahAdhvajAH || 4||

deshajAshcha hayA rAjansvArUDhA hayasAdibhiH |
gajendrAshcha madodvRRittAH prabhinnakaraTAmukhAH || 5||

padAtAshcha tathA shUrA nAnApraharaNAyudhAH |
nAnAdeshasamutpannAstvadarthe yoddhumudyatAH || 6||

ete chAnye cha bahavastvadarthe tyaktajIvitAH |
devAnapi raNe jetuM samarthA iti me matiH || 7||

avashyaM tu mayA rAja.nstava vAchyaM hitaM sadA |
ashakyAH pANDavA jetuM devairapi savAsavaiH || 8||

vAsudevasahAyAshcha mahendrasamavikramAH || 8||

sarvathAhaM tu rAjendra kariShye vachanaM tava |
pANDavAnvA raNe jeShye mAM vA jeShyanti pANDavAH || 9||

evamuktvA dadau chAsmai vishalyakaraNIM shubhAm |
oShadhIM vIryasampannAM vishalyashchAbhavattadA || 10||

tataH prabhAte vimale svenAnIkena vIryavAn |
avyUhata svayaM vyUhaM bhIShmo vyUhavishAradaH || 11||

maNDalaM manujashreShTha nAnAshastrasamAkulam |
sampUrNaM yodhamukhyaishcha tathA dantipadAtibhiH || 12||

rathairanekasAhasraiH samantAtparivAritam |
ashvavRRindairmahadbhishcha RRiShTitomaradhAribhiH || 13||

nAge nAge rathAH sapta sapta chAshvA rathe rathe |
anvashvaM dasha dhAnuShkA dhAnuShke sapta charmiNaH || 14||

eva.nvyUhaM mahArAja tava sainyaM mahArathaiH |
sthitaM raNAya mahate bhIShmeNa yudhi pAlitam || 15||

dashAshvAnAM sahasrANi dantinAM cha tathaiva cha |
rathAnAmayutaM chApi putrAshcha tava da.nshitAH || 16||

chitrasenAdayaH shUrA abhyarakShanpitAmaham || 16||

rakShyamANashcha taiH shUrairgopyamAnAshcha tena te |
saMnaddhAH samadRRishyanta rAjAnashcha mahAbalAH || 17||

duryodhanastu samare da.nshito rathamAsthitaH |
vyabhrAjata shriyA juShTo yathA shakrastriviShTape || 18||

tataH shabdo mahAnAsItputrANAM tava bhArata |
rathaghoShashcha tumulo vAditrANAM cha nisvanaH || 19||

bhIShmeNa dhArtarAShTrANAM vyUDhaH pratya~Nmukho yudhi |
maNDalaH sumahAvyUho durbhedyo.amitraghAtinAm || 20||

sarvataH shushubhe rAjanraNe.arINAM durAsadaH || 20||

maNDalaM tu samAlokya vyUhaM paramadAruNam |
svayaM yudhiShThiro rAjA vyUhaM vajramathAkarot || 21||

tathA vyUDheShvanIkeShu yathAsthAnamavasthitAH |
rathinaH sAdinashchaiva siMhanAdamathAnadan || 22||

bibhitsavastato vyUhaM niryayuryuddhakA~NkShiNaH |
itaretarataH shUrAH sahasainyAH prahAriNaH || 23||

bhAradvAjo yayau matsyaM drauNishchApi shikhaNDinam |
svayaM duryodhano rAjA pArShataM samupAdravat || 24||

nakulaH sahadevashcha rAjanmadreshamIyatuH |
vindAnuvindAvAvantyAvirAvantamabhidrutau || 25||

sarve nRRipAstu samare dhana~njayamayodhayan |
bhImaseno raNe yatto hArdikyaM samavArayat || 26||

chitrasenaM vikarNaM cha tathA durmarShaNaM vibho |
ArjuniH samare rAja.nstava putrAnayodhayat || 27||

prAgjyotiShaM maheShvAsaM haiDimbo rAkShasottamaH |
abhidudrAva vegena matto mattamiva dvipam || 28||

alambusastato rAjansAtyakiM yuddhadurmadam |
sasainyaM samare kruddho rAkShasaH samabhidravat || 29||

bhUrishravA raNe yatto dhRRiShTaketumayodhayat |
shrutAyuShaM tu rAjAnaM dharmaputro yudhiShThiraH || 30||

chekitAnastu samare kRRipamevAnvayodhayat |
sheShAH pratiyayuryattA bhImameva mahAratham || 31||

tato rAjasahasrANi parivavrurdhana~njayam |
shaktitomaranArAchagadAparighapANayaH || 32||

arjuno.atha bhRRishaM kruddho vArShNeyamidamabravIt |
pashya mAdhava sainyAni dhArtarAShTrasya sa.nyuge || 33||

vyUDhAni vyUhaviduShA gA~Ngeyena mahAtmanA || 33||

yuddhAbhikAmA~nshUrA.nshcha pashya mAdhava da.nshitAn |
trigartarAjaM sahitaM bhrAtRRibhiH pashya keshava || 34||

adyaitAnpAtayiShyAmi pashyataste janArdana |
ya ime mAM yadushreShTha yoddhukAmA raNAjire || 35||

evamuktvA tu kaunteyo dhanurjyAmavamRRijya cha |
vavarSha sharavarShANi narAdhipagaNAnprati || 36||

te.api taM parameShvAsAH sharavarShairapUrayan |
taDAgamiva dhArAbhiryathA prAvRRiShi toyadA || 37||

hAhAkAro mahAnAsIttava sainye vishAM pate |
ChAdyamAnau bhRRishaM kRRiShNau sharairdRRiShTvA mahAraNe || 38||

devA devarShayashchaiva gandharvAshcha mahoragAH |
vismayaM paramaM jagmurdRRiShTvA kRRiShNau tathAgatau || 39||

tataH kruddho.arjuno rAjannaindramastramudIrayat |
tatrAdbhutamapashyAma vijayasya parAkramam || 40||

shastravRRiShTiM parairmuktAM sharaughairyadavArayat |
na cha tatrApyanirbhinnaH kashchidAsIdvishAM pate || 41||

teShAM rAjasahasrANAM hayAnAM dantinAM tathA |
dvAbhyAM tribhiH sharaishchAnyAnpArtho vivyAdha mAriSha || 42||

te hanyamAnAH pArthena bhIShmaM shAntanavaM yayuH |
agAdhe majjamAnAnAM bhIShmastrAtAbhavattadA || 43||

Apatadbhistu taistatra prabhagnaM tAvakaM balam |
sa~nchukShubhe mahArAja vAtairiva mahArNavaH || 44||

\hrule

\medskip
                  78
\medskip

sa~njaya uvAcha||

tathA pravRRitte sa~NgrAme nivRRitte cha susharmaNi |
prabhagneShu cha vIreShu pANDavena mahAtmanA || 1||

kShubhyamANe bale tUrNaM sAgarapratime tava |
pratyudyAte cha gA~Ngeye tvaritaM vijayaM prati || 2||

dRRiShTvA duryodhano rAjanraNe pArthasya vikramam |
tvaramANaH samabhyetya sarvA.nstAnabravInnRRipAn || 3||

teShAM cha pramukhe shUraM susharmANaM mahAbalam |
madhye sarvasya sainyasya bhRRishaM saMharShayanvachaH || 4||

eSha bhIShmaH shAntanavo yoddhukAmo dhana~njayam |
sarvAtmanA kurushreShThastyaktvA jIvitamAtmanaH || 5||

taM prayAntaM parAnIkaM sarvasainyena bhAratam |
sa.nyattAH samare sarve pAlayadhvaM pitAmaham || 6||

bADhamityevamuktvA tu tAnyanIkAni sarvashaH |
narendrANAM mahArAja samAjagmuH pitAmaham || 7||

tataH prayAtaH sahasA bhIShmaH shAntanavo.arjunam |
raNe bhAratamAyAntamAsasAda mahAbalam || 8||

mahAshvetAshvayuktena bhImavAnaraketunA |
mahatA meghanAdena rathenAti virAjata || 9||

samare sarvasainyAnAmupayAtaM dhana~njayam |
abhavattumulo nAdo bhayAddRRiShTvA kirITinam || 10||

abhIshuhastaM kRRiShNaM cha dRRiShTvAdityamivAparam |
madhya.ndinagataM sa~Nkhye na shekuH prativIkShitum || 11||

tathA shAntanavaM bhIShmaM shvetAshvaM shvetakArmukam |
na shekuH pANDavA draShTuM shvetagrahamivoditam || 12||

sa sarvataH parivRRitastrigartaiH sumahAtmabhiH |
bhrAtRRibhistava putraishcha tathAnyaishcha mahArathaiH || 13||

bhAradvAjastu samare matsyaM vivyAdha patriNA |
dhvajaM chAsya shareNAjau dhanushchaikena chichChide || 14||

tadapAsya dhanushChinnaM virATo vAhinIpatiH |
anyadAdatta vegena dhanurbhArasahaM dRRiDham || 15||

sharA.nshchAshIviShAkArA~njvalitAnpannagAniva || 15||

droNaM tribhiH pravivyAdha chaturbhishchAsya vAjinaH |
dhvajamekena vivyAdha sArathiM chAsya pa~nchabhiH || 16||

dhanurekeShuNAvidhyattatrAkrudhyaddvijarShabhaH || 16||

tasya droNo.avadhIdashvA~nsharaiH saMnataparvabhiH |
aShTAbhirbharatashreShTha sUtamekena patriNA || 17||

sa hatAshvAdavaplutya syandanAddhatasArathiH |
Aruroha rathaM tUrNaM sha~Nkhasya rathinAM varaH || 18||

tatastu tau pitAputrau bhAradvAjaM rathe sthitau |
mahatA sharavarSheNa vArayAmAsaturbalAt || 19||

bhAradvAjastataH kruddhaH sharamAshIviShopamam |
chikShepa samare tUrNaM sha~NkhaM prati janeshvara || 20||

sa tasya hRRidayaM bhittvA pItvA shoNitamAhave |
jagAma dharaNiM bANo lohitArdrIkRRitachChaviH || 21||

sa papAta rathAttUrNaM bhAradvAjasharAhataH |
dhanustyaktvA sharA.nshchaiva pitureva samIpataH || 22||

hataM svamAtmajaM dRRiShTvA virATaH prAdravadbhayAt |
utsRRijya samare droNaM vyAttAnanamivAntakam || 23||

bhAradvAjastatastUrNaM pANDavAnAM mahAchamUm |
dArayAmAsa samare shatasho.atha sahasrashaH || 24||

shikhaNDyapi mahArAja drauNimAsAdya sa.nyuge |
AjaghAna bhruvormadhye nArAchaistribhirAshugaiH || 25||

sa babhau narashArdUlo lalATe sa.nsthitaistribhiH |
shikharaiH kA~nchanamayairmerustribhirivochChritaiH || 26||

ashvatthAmA tataH kruddho nimeShArdhAchChikhaNDinaH |
sUtaM dhvajamatho rAja.nsturagAnAyudhaM tathA || 27||

sharairbahubhiruddishya pAtayAmAsa sa.nyuge || 27||

sa hatAshvAdavaplutya rathAdvai rathinAM varaH |
khaDgamAdAya nishitaM vimalaM cha sharAvaram || 28||

shyenavadvyacharatkruddhaH shikhaNDI shatrutApanaH || 28||

sakhaDgasya mahArAja charatastasya sa.nyuge |
nAntaraM dadRRishe drauNistadadbhutamivAbhavat || 29||

tataH sharasahasrANi bahUni bharatarShabha |
preShayAmAsa samare drauNiH paramakopanaH || 30||

tAmApatantIM samare sharavRRiShTiM sudAruNAm |
asinA tIkShNadhAreNa chichCheda balinAM varaH || 31||

tato.asya vimalaM drauNiH shatachandraM manoramam |
charmAchChinadasiM chAsya khaNDayAmAsa sa.nyuge || 32||

shitaiH subahusho rAja.nstaM cha vivyAdha patribhiH || 32||

shikhaNDI tu tataH khaDgaM khaNDitaM tena sAyakaiH |
Avidhya vyasRRijattUrNaM jvalantamiva pannagam || 33||

tamApatantaM sahasA kAlAnalasamaprabham |
chichCheda samare drauNirdarshayanpANilAghavam || 34||

shikhaNDinaM cha vivyAdha sharairbahubhirAyasaiH || 34||

shikhaNDI tu bhRRishaM rAja.nstADyamAnaH shitaiH sharaiH |
Aruroha rathaM tUrNaM mAdhavasya mahAtmanaH || 35||

sAtyakistu tataH kruddho rAkShasaM krUramAhave |
alambusaM sharairghorairvivyAdha balinaM balI || 36||

rAkShasendrastatastasya dhanushchichCheda bhArata |
ardhachandreNa samare taM cha vivyAdha sAyakaiH || 37||

mAyAM cha rAkShasIM kRRitvA sharavarShairavAkirat || 37||

tatrAdbhutamapashyAma shaineyasya parAkramam |
nAsambhramadyatsamare vadhyamAnaH shitaiH sharaiH || 38||

aindramastraM cha vArShNeyo yojayAmAsa bhArata |
vijayAdyadanuprAptaM mAdhavena yashasvinA || 39||

tadastraM bhasmasAtkRRitvA mAyAM tAM rAkShasIM tadA |
alambusaM sharairghorairabhyAkirata sarvashaH || 40||

parvataM vAridhArAbhiH prAvRRiShIva balAhakaH || 40||

tattathA pIDitaM tena mAdhavena mahAtmanA |
pradudrAva bhayAdrakSho hitvA sAtyakimAhave || 41||

tamajeyaM rAkShasendraM sa~Nkhye maghavatA api |
shaineyaH prANadajjitvA yodhAnAM tava pashyatAm || 42||

nyahanattAvakA.nshchApi sAtyakiH satyavikramaH |
nishitairbahubhirbANaiste.adravanta bhayArditAH || 43||

etasminneva kAle tu drupadasyAtmajo balI |
dhRRiShTadyumno mahArAja tava putraM janeshvaram || 44||

ChAdayAmAsa samare sharaiH saMnataparvabhiH || 44||

sa~nChAdyamAno vishikhairdhRRiShTadyumnena bhArata |
vivyathe na cha rAjendra tava putro janeshvaraH || 45||

dhRRiShTadyumnaM cha samare tUrNaM vivyAdha sAyakaiH |
ShaShTyA cha tri.nshatA chaiva tadadbhutamivAbhavat || 46||

tasya senApatiH kruddho dhanushchichCheda mAriSha |
hayA.nshcha chaturaH shIghraM nijaghAna mahArathaH || 47||

sharaishchainaM sunishitaiH kShipraM vivyAdha saptabhiH || 47||

sa hatAshvAnmahAbAhuravaplutya rathAdbalI |
padAtirasimudyamya prAdravatpArShataM prati || 48||

shakunistaM samabhyetya rAjagRRiddhI mahAbalaH |
rAjAnaM sarvalokasya rathamAropayatsvakam || 49||

tato nRRipaM parAjitya pArShataH paravIrahA |
nyahanattAvakaM sainyaM vajrapANirivAsuram || 50||

kRRitavarmA raNe bhImaM sharairArChanmahAratham |
prachChAdayAmAsa cha taM mahAmegho raviM yathA || 51||

tataH prahasya samare bhImasenaH parantapaH |
preShayAmAsa sa~NkruddhaH sAyakAnkRRitavarmaNe || 52||

tairardyamAno.atirathaH sAtvataH shastrakovidaH |
nAkampata mahArAja bhImaM chArChachChitaiH sharaiH || 53||

tasyAshvA.nshchaturo hatvA bhImaseno mahAbalaH |
sArathiM pAtayAmAsa dhvajaM cha supariShkRRitam || 54||

sharairbahuvidhaishchainamAchinotparavIrahA |
shakalIkRRitasarvA~NgaH shvAvidvatsamadRRishyata || 55||

hatAshvAttu rathAttUrNaM vRRiShakasya rathaM yayau |
syAlasya te mahArAja tava putrasya pashyataH || 56||

bhImaseno.api sa~Nkruddhastava sainyamupAdravat |
nijaghAna cha sa~Nkruddho daNDapANirivAntakaH || 57||

\hrule

\medskip
                  79
\medskip

dhRRitarAShTra uvAcha||

bahUnIha vichitrANi dvairathAni sma sa~njaya |
pANDUnAM mAmakaiH sArdhamashrauShaM tava jalpataH || 1||

na chaiva mAmakaM ka~nchiddhRRiShTaM sha.nsasi sa~njaya |
nityaM pANDusutAnhRRiShTAnabhagnA.nshchaiva sha.nsasi || 2||

jIyamAnAnvimanaso mAmakAnvigataujasaH |
vadase sa.nyuge sUta diShTametadasa.nshayam || 3||

sa~njaya uvAcha||

yathAshakti yathotsAhaM yuddhe cheShTanti tAvakAH |
darshayAnAH paraM shaktyA pauruShaM puruSharShabha || 4||

ga~NgAyAH suranadyA vai svAdubhUtaM yathodakam |
mahodadhiguNAbhyAsAllavaNatvaM nigachChati || 5||

tathA tatpauruShaM rAja.nstAvakAnAM mahAtmanAm |
prApya pANDusutAnvIrAnvyarthaM bhavati sa.nyuge || 6||

ghaTamAnAnyathAshakti kurvANAnkarma duShkaram |
na doSheNa kurushreShTha kauravAngantumarhasi || 7||

tavAparAdhAtsumahAnsaputrasya vishAM pate |
pRRithivyAH prakShayo ghoro yamarAShTravivardhanaH || 8||

AtmadoShAtsamutpannaM shochituM nArhase nRRipa |
na hi rakShanti rAjAnaH sarvArthAnnApi jIvitam || 9||

yuddhe sukRRitinAM lokAnichChanto vasudhAdhipAH |
chamUM vigAhya yudhyante nityaM svargaparAyaNAH || 10||

pUrvAhNe tu mahArAja prAvartata janakShayaH |
tanmamaikamanA bhUtvA shRRiNu devAsuropamam || 11||

Avantyau tu maheShvAsau mahAtmAnau mahAbalau |
irAvantamabhiprekShya sameyAtAM raNotkaTau || 12||

teShAM pravavRRite yuddhaM tumulaM lomaharShaNam || 12||

irAvA.nstu susa~Nkruddho bhrAtarau devarUpiNau |
vivyAdha nishitaistUrNaM sharaiH saMnataparvabhiH || 13||

tAvenaM pratyavidhyetAM samare chitrayodhinau || 13||

yudhyatAM hi tathA rAjanvisheSho na vyadRRishyata |
yatatAM shatrunAshAya kRRitapratikRRitaiShiNAm || 14||

irAvA.nstu tato rAjannanuvindasya sAyakaiH |
chaturbhishchaturo vAhAnanayadyamasAdanam || 15||

bhallAbhyAM cha sutIkShNAbhyAM dhanuH ketuM cha mAriSha |
chichCheda samare rAja.nstadadbhutamivAbhavat || 16||

tyaktvAnuvindo.atha rathaM vindasya rathamAsthitaH |
dhanurgRRihItvA navamaM bhArasAdhanamuttamam || 17||

tAvekasthau raNe vIrAvAvantyau rathinAM varau |
sharAnmumuchatustUrNamirAvati mahAtmani || 18||

tAbhyAM muktA mahAvegAH sharAH kA~nchanabhUShaNAH |
divAkarapathaM prApya ChAdayAmAsurambaram || 19||

irAvA.nstu tataH kruddho bhrAtarau tau mahArathau |
vavarSha sharavarSheNa sArathiM chApyapAtayat || 20||

tasminnipatite bhUmau gatasattve.atha sArathau |
rathaH pradudrAva dishaH samudbhrAntahayastataH || 21||

tau sa jitvA mahArAja nAgarAjasutAsutaH |
pauruShaM khyApaya.nstUrNaM vyadhamattava vAhinIm || 22||

sA vadhyamAnA samare dhArtarAShTrI mahAchamUH |
vegAnbahuvidhA.nshchakre viShaM pItveva mAnavaH || 23||

haiDimbo rAkShasendrastu bhagadattaM samAdravat |
rathenAdityavarNena sadhvajena mahAbalaH || 24||

tataH prAgjyotiSho rAjA nAgarAjaM samAsthitaH |
yathA vajradharaH pUrvaM sa~NgrAme tArakAmaye || 25||

tatra devAH sagandharvA RRiShayashcha samAgatAH |
visheShaM na sma vividurhaiDimbabhagadattayoH || 26||

yathA surapatiH shakrastrAsayAmAsa dAnavAn |
tathaiva samare rAja.nstrAsayAmAsa pANDavAn || 27||

tena vidrAvyamANAste pANDavAH sarvatodisham |
trAtAraM nAbhyavindanta sveShvanIkeShu bhArata || 28||

bhaimaseniM rathasthaM tu tatrApashyAma bhArata |
sheShA vimanaso bhUtvA prAdravanta mahArathAH || 29||

nivRRitteShu tu pANDUnAM punaH sainyeShu bhArata |
AsInniShTAnako ghorastava sainyeShu sa.nyuge || 30||

ghaTotkachastato rAjanbhagadattaM mahAraNe |
sharaiH prachChAdayAmAsa meruM girimivAmbudaH || 31||

nihatya tA~nsharAnrAjA rAkShasasya dhanushchyutAn |
bhaimaseniM raNe tUrNaM sarvamarmasvatADayat || 32||

sa tADyamAno bahubhiH sharaiH saMnataparvabhiH |
na vivyathe rAkShasendro bhidyamAna ivAchalaH || 33||

tasya prAgjyotiShaH kruddhastomarAnsa chaturdasha |
preShayAmAsa samare tA.nshcha chichCheda rAkShasaH || 34||

sa tA.nshChittvA mahAbAhustomarAnnishitaiH sharaiH |
bhagadattaM cha vivyAdha saptatyA ka~NkapatribhiH || 35||

tataH prAgjyotiSho rAjanprahasanniva bhArata |
tasyAshvA.nshchaturaH sa~Nkhye pAtayAmAsa sAyakaiH || 36||

sa hatAshve rathe tiShThanrAkShasendraH pratApavAn |
shaktiM chikShepa vegena prAgjyotiShagajaM prati || 37||

tAmApatantIM sahasA hemadaNDAM suvegitAm |
tridhA chichCheda nRRipatiH sA vyakIryata medinIm || 38||

shaktiM vinihatAM dRRiShTvA haiDimbaH prAdravadbhayAt |
yathendrasya raNAtpUrvaM namuchirdaityasattamaH || 39||

taM vijitya raNe shUraM vikrAntaM khyAtapauruSham |
ajeyaM samare rAjanyamena varuNena cha || 40||

pANDavIM samare senAM saMmamarda saku~njaraH |
yathA vanagajo rAjanmRRidna.nshcharati padminIm || 41||

madreshvarastu samare yamAbhyAM saha sa~NgataH |
svasrIyau ChAdayAM chakre sharaughaiH pANDunandanau || 42||

sahadevastu samare mAtulaM vIkShya sa~Ngatam |
avArayachCharaugheNa megho yadvaddivAkaram || 43||

ChAdyamAnaH sharaugheNa hRRiShTarUpataro.abhavat |
tayoshchApyabhavatprItiratulA mAtRRikAraNAt || 44||

tataH prahasya samare nakulasya mahArathaH |
ashvAnvai chaturo rAja.nshchaturbhiH sAyakottamaiH || 45||

preShayAmAsa samare yamasya sadanaM prati || 45||

hatAshvAttu rathAttUrNamavaplutya mahArathaH |
Aruroha tato yAnaM bhrAtureva yashasvinaH || 46||

ekasthau tu raNe shUrau dRRiDhe vikShipya kArmuke |
madrarAjarathaM kruddhau ChAdayAmAsatuH kShaNAt || 47||

sa chChAdyamAno bahubhiH sharaiH saMnataparvabhiH |
svasrIyAbhyAM naravyAghro nAkampata yathAchalaH || 48||

prahasanniva tAM chApi sharavRRiShTiM jaghAna ha || 48||

sahadevastataH kruddhaH sharamudyamya vIryavAn |
madrarAjamabhiprekShya preShayAmAsa bhArata || 49||

sa sharaH preShitastena garutmAniva vegavAn |
madrarAjaM vinirbhidya nipapAta mahItale || 50||

sa gADhaviddho vyathito rathopasthe mahArathaH |
niShasAda mahArAja kashmalaM cha jagAma ha || 51||

taM visa~nj~naM nipatitaM sUtaH samprekShya sa.nyuge |
apovAha rathenAjau yamAbhyAmabhipIDitam || 52||

dRRiShTvA madreshvararathaM dhArtarAShTrAH parA~Nmukham |
sarve vimanaso bhUtvA nedamastItyachintayan || 53||

nirjitya mAtulaM sa~Nkhye mAdrIputrau mahArathau |
dadhmaturmuditau sha~Nkhau siMhanAdaM vinedatuH || 54||

abhidudruvaturhRRiShTau tava sainyaM vishAM pate |
yathA daityachamUM rAjannindropendrAvivAmarau || 55||

\hrule

\medskip
                  80
\medskip

sa~njaya uvAcha||

tato yudhiShThiro rAjA madhyaM prApte divAkare |
shrutAyuShamabhiprekShya chodayAmAsa vAjinaH || 1||

abhyadhAvattato rAjA shrutAyuShamari.ndamam |
vinighnansAyakaistIkShNairnavabhirnataparvabhiH || 2||

sa sa.nvArya raNe rAjA preShitAndharmasUnunA |
sharAnsapta maheShvAsaH kaunteyAya samarpayat || 3||

te tasya kavachaM bhittvA papuH shoNitamAhave |
asUniva vichinvanto dehe tasya mahAtmanaH || 4||

pANDavastu bhRRishaM viddhastena rAj~nA mahAtmanA |
raNe varAhakarNena rAjAnaM hRRidi vivyadhe || 5||

athApareNa bhallena ketuM tasya mahAtmanaH |
rathashreShTho rathAttUrNaM bhUmau pArtho nyapAtayat || 6||

ketuM nipatitaM dRRiShTvA shrutAyuH sa tu pArthivaH |
pANDavaM vishikhaistIkShNai rAjanvivyAdha saptabhiH || 7||

tataH krodhAtprajajvAla dharmaputro yudhiShThiraH |
yathA yugAnte bhUtAni dhakShyanniva hutAshanaH || 8||

kruddhaM tu pANDavaM dRRiShTvA devagandharvarAkShasAH |
pravivyathurmahArAja vyAkulaM chApyabhUjjagat || 9||

sarveShAM chaiva bhUtAnAmidamAsInmanogatam |
trI.NllokAnadya sa~Nkruddho nRRipo.ayaM dhakShyatIti vai || 10||

RRiShayashchaiva devAshcha chakruH svastyayanaM mahat |
lokAnAM nRRipa shAntyarthaM krodhite pANDave tadA || 11||

sa cha krodhasamAviShTaH sRRikkiNI parilelihan |
dadhArAtmavapurghoraM yugAntAdityasaMnibham || 12||

tataH sarvANi sainyAni tAvakAni vishAM pate |
nirAshAnyabhava.nstatra jIvitaM prati bhArata || 13||

sa tu dhairyeNa taM kopaM saMnivArya mahAyashAH |
shrutAyuShaH prachichCheda muShTideshe mahaddhanuH || 14||

athainaM ChinnadhanvAnaM nArAchena stanAntare |
nirbibheda raNe rAjA sarvasainyasya pashyataH || 15||

satvaraM charaNe rAja.nstasya vAhAnmahAtmanaH |
nijaghAna sharaiH kShipraM sUtaM cha sumahAbalaH || 16||

hatAshvaM tu rathaM tyaktvA dRRiShTvA rAj~nastu pauruSham |
vipradudrAva vegena shrutAyuH samare tadA || 17||

tasmi~njite maheShvAse dharmaputreNa sa.nyuge |
duryodhanabalaM rAjansarvamAsItparA~Nmukham || 18||

etatkRRitvA mahArAja dharmaputro yudhiShThiraH |
vyAttAnano yathA kAlastava sainyaM jaghAna ha || 19||

chekitAnastu vArShNeyo gautamaM rathinAM varam |
prekShatAM sarvasainyAnAM ChAdayAmAsa sAyakaiH || 20||

saMnivArya sharA.nstA.nstu kRRipaH shAradvato yudhi |
chekitAnaM raNe yattaM rAjanvivyAdha patribhiH || 21||

athApareNa bhallena dhanushchichCheda mAriSha |
sArathiM chAsya samare kShiprahasto nyapAtayat || 22||

hayA.nshchAsyAvadhIdrAjannubhau cha pArShNisArathI || 22||

so.avaplutya rathAttUrNaM gadAM jagrAha sAtvataH |
sa tayA vIraghAtinyA gadayA gadinAM varaH || 23||

gautamasya hayAnhatvA sArathiM cha nyapAtayat || 23||

bhUmiShTho gautamastasya sharA.nshchikShepa ShoDasha |
te sharAH sAtvataM bhittvA prAvishanta dharAtalam || 24||

chekitAnastataH kruddhaH punashchikShepa tAM gadAm |
gautamasya vadhAkA~NkShI vRRitrasyeva pura.ndaraH || 25||

tAmApatantIM vimalAmashmagarbhAM mahAgadAm |
sharairanekasAhasrairvArayAmAsa gautamaH || 26||

chekitAnastataH khaDgaM koshAduddhRRitya bhArata |
lAghavaM paramAsthAya gautamaM samupAdravat || 27||

gautamo.api dhanustyaktvA pragRRihyAsiM susa.nshitam |
vegena mahatA rAja.nshchekitAnamupAdravat || 28||

tAvubhau balasampannau nistri.nshavaradhAriNau |
nistri.nshAbhyAM sutIkShNAbhyAmanyonyaM santatakShatuH || 29||

nistri.nshavegAbhihatau tatastau puruSharShabhau |
dharaNIM samanuprAptau sarvabhUtaniShevitAm || 30||

mUrChayAbhiparItA~Ngau vyAyAmena cha mohitau || 30||

tato.abhyadhAvadvegena karakarShaH suhRRittayA |
chekitAnaM tathAbhUtaM dRRiShTvA samaradurmadam || 31||

rathamAropayachchainaM sarvasainyasya pashyataH || 31||

tathaiva shakuniH shUraH syAlastava vishAM pate |
AropayadrathaM tUrNaM gautamaM rathinAM varam || 32||

saumadattiM tathA kruddho dhRRiShTaketurmahAbalaH |
navatyA sAyakaiH kShipraM rAjanvivyAdha vakShasi || 33||

saumadattiruraHsthaistairbhRRishaM bANairashobhata |
madhya.ndine mahArAja rashmibhistapano yathA || 34||

bhUrishravAstu samare dhRRiShTaketuM mahAratham |
hatasUtahayaM chakre virathaM sAyakottamaiH || 35||

virathaM chainamAlokya hatAshvaM hatasArathim |
mahatA sharavarSheNa ChAdayAmAsa sa.nyuge || 36||

sa cha taM rathamutsRRijya dhRRiShTaketurmahAmanAH |
Aruroha tato yAnaM shatAnIkasya mAriSha || 37||

chitraseno vikarNashcha rAjandurmarShaNastathA |
rathino hemasaMnAhAH saubhadramabhidudruvuH || 38||

abhimanyostatastaistu ghoraM yuddhamavartata |
sharIrasya yathA rAjanvAtapittakaphaistribhiH || 39||

virathA.nstava putrA.nstu kRRitvA rAjanmahAhave |
na jaghAna naravyAghraH smaranbhImavachastadA || 40||

tato rAj~nAM bahushatairgajAshvarathayAyibhiH |
sa.nvRRitaM samare bhIShmaM devairapi durAsadam || 41||

prayAntaM shIghramudvIkShya paritrAtuM sutA.nstava |
abhimanyuM samuddishya bAlamekaM mahAratham || 42||

vAsudevamuvAchedaM kaunteyaH shvetavAhanaH || 42||

chodayAshvAnhRRiShIkesha yatraite bahulA rathAH |
ete hi bahavaH shUrAH kRRitAstrA yuddhadurmadAH || 43||

yathA na hanyurnaH senAM tathA mAdhava chodaya || 43||

evamuktaH sa vArShNeyaH kaunteyenAmitaujasA |
rathaM shvetahayairyuktaM preShayAmAsa sa.nyuge || 44||

niShTAnako mahAnAsIttava sainyasya mAriSha |
yadarjuno raNe kruddhaH sa.nyAtastAvakAnprati || 45||

samAsAdya tu kaunteyo rAj~nastAnbhIShmarakShiNaH |
susharmANamatho rAjannidaM vachanamabravIt || 46||

jAnAmi tvAM yudhi shreShThamatyantaM pUrvavairiNam |
paryAyasyAdya samprAptaM phalaM pashya sudAruNam || 47||

adya te darshayiShyAmi pUrvapretAnpitAmahAn || 47||

evaM sa~njalpatastasya bIbhatsoH shatrughAtinaH |
shrutvApi paruShaM vAkyaM susharmA rathayUthapaH || 48||

na chainamabravItki~nchichChubhaM vA yadi vAshubham || 48||

abhi gatvArjunaM vIraM rAjabhirbahubhirvRRitaH |
purastAtpRRiShThatashchaiva pArshvatashchaiva sarvataH || 49||

parivAryArjunaM sa~Nkhye tava putraiH sahAnagha |
sharaiH sa~nChAdayAmAsa meghairiva divAkaram || 50||

tataH pravRRittaH sumahAnsa~NgrAmaH shoNitodakaH |
tAvakAnAM cha samare pANDavAnAM cha bhArata || 51||

\hrule

\medskip
                  81
\medskip

sa~njaya uvAcha||

sa tudyamAnastu sharairdhana~njayaH  padA hato nAga iva shvasanbalI |
bANena bANena mahArathAnAM  chichCheda chApAni raNe prasahya || 1||

sa~nChidya chApAni cha tAni rAj~nAM  teShAM raNe vIryavatAM kShaNena |
vivyAdha bANairyugapanmahAtmA  niHsheShatAM teShvatha manyamAnaH || 2||

nipeturAjau rudhirapradigdhA ste tADitAH shakrasutena rAjan |
vibhinnagAtrAH patitottamA~NgA  gatAsavashChinnatanutrakAyAH || 3||

mahIM gatAH pArthabalAbhibhUtA  vichitrarUpA yugapadvineshuH |
dRRiShTvA hatA.nstAnyudhi rAjaputrAM strigartarAjaH prayayau kShaNena || 4||

teShAM rathAnAmatha pRRiShThagopA  dvAtri.nshadanye.abyapatanta pArtham |
tathaiva te samparivArya pArthaM  vikRRiShya chApAni mahAravANi || 5||

avIvRRiShanbANamahaughavRRiShTyA  yathA giriM toyadharA jalaughaiH || 5||

sampIDyamAnastu sharaughavRRiShTyA  dhana~njayastAnyudhi jAtaroShaH |
ShaShTyA sharaiH sa.nyati tailadhautai rjaghAna tAnapyatha pRRiShThagopAn || 6||

ShaShTiM rathA.nstAnavajitya sa~Nkhye  dhana~njayaH prItamanA yashasvI |
athAtvaradbhIShmavadhAya jiShNu rbalAni rAj~nAM samare nihatya || 7||

trigartarAjo nihatAnsamIkShya  mahArathA.nstAnatha bandhuvargAn |
raNe puraskRRitya narAdhipA.nstA ~njagAma pArthaM tvarito vadhAya || 8||

abhidrutaM chAstrabhRRitAM variShThaM  dhana~njayaM vIkShya shikhaNDimukhyAH |
abhyudyayuste shitashastrahastA  rirakShiShanto rathamarjunasya || 9||

pArtho.api tAnApatataH samIkShya  trigartarAj~nA sahitAnnRRivIrAn |
vidhva.nsayitvA samare dhanuShmA ngANDIvamuktairnishitaiH pRRiShatkaiH || 10||

bhIShmaM yiyAsuryudhi sa.ndadarsha  duryodhanaM saindhavAdI.nshcha rAj~naH || 10||

AvArayiShNUnabhisamprayAya  muhUrtamAyodhya balena vIraH |
utsRRijya rAjAnamanantavIryo  jayadrathAdI.nshcha nRRipAnmahaujAH || 11||

yayau tato bhImabalo manasvI  gA~NgeyamAjau sharachApapANiH || 11||

yudhiShThirashchograbalo mahAtmA  samAyayau tvarito jAtakopaH |
madrAdhipaM samabhityajya sa~Nkhye  svabhAgamAptaM tamanantakIrtiH || 12||

sArdhaM sa mAdrIsutabhImasenai rbhIShmaM yayau shAntanavaM raNAya || 12||

taiH samprayuktaH sa mahArathAgryai rga~NgAsutaH samare chitrayodhI |
na vivyathe shAntanavo mahAtmA  samAgataiH pANDusutaiH samastaiH || 13||

athaitya rAjA yudhi satyasandho  jayadratho.atyugrabalo manasvI |
chichCheda chApAni mahArathAnAM  prasahya teShAM dhanuShA vareNa || 14||

yudhiShThiraM bhImasenaM yamau cha  pArthaM tathA yudhi sa~njAtakopaH |
duryodhanaH krodhaviSho mahAtmA  jaghAna bANairanalaprakAshaiH || 15||

kRRipeNa shalyena shalena chaiva  tathA vibho chitrasenena chAjau |
viddhAH sharaiste.ativivRRiddhakopai rdevA yathA daityagaNaiH sametaiH || 16||

ChinnAyudhaM shAntanavena rAjA  shikhaNDinaM prekShya cha jAtakopaH |
ajAtashatruH samare mahAtmA  shikhaNDinaM kruddha uvAcha vAkyam || 17||

uktvA tathA tvaM pituragrato mA mahaM haniShyAmi mahAvrataM tam |
bhIShmaM sharaughairvimalArkavarNaiH  satyaM vadAmIti kRRitA pratij~nA || 18||

tvayA na chainAM saphalAM karoShi  devavrataM yanna niha.nsi yuddhe |
mithyApratij~no bhava mA nRRivIra  rakShasva dharmaM cha kulaM yashashcha || 19||

prekShasva bhIShmaM yudhi bhImavegaM  sarvA.nstapantaM mama sainyasa~NghAn |
sharaughajAlairatitigmatejaiH  kAlaM yathA mRRityukRRitaM kShaNena || 20||

nikRRittachApaH samarAnapekShaH  parAjitaH shAntanavena rAj~nA |
vihAya bandhUnatha sodarA.nshcha  kva yAsyase nAnurUpaM tavedam || 21||

dRRiShTvA hi bhIShmaM tamanantavIryaM  bhagnaM cha sainyaM dravamANamevam |
bhIto.asi nUnaM drupadasya putra  tathA hi te mukhavarNo.aprahRRiShTaH || 22||

Aj~nAyamAne.api dhana~njayena  mahAhave samprasakte nRRivIra |
kathaM hi bhIShmAtprathitaH pRRithivyAM  bhayaM tvamadya prakaroShi vIra || 23||

sa dharmarAjasya vacho nishamya  rUkShAkSharaM vipralApAnubaddham |
pratyAdeshaM manyamAno mahAtmA  pratatvare bhIShmavadhAya rAjan || 24||

tamApatantaM mahatA javena  shikhaNDinaM bhIShmamabhidravantam |
AvArayAmAsa hi shalya enaM  shastreNa ghoreNa sudurjayena || 25||

sa chApi dRRiShTvA samudIryamANa mastraM yugAntAgnisamaprabhAvam |
nAsau vyamuhyaddrupadasya putro  rAjanmahendrapratimaprabhAvaH || 26||

tasthau cha tatraiva mahAdhanuShmA ~nsharaistadastraM pratibAdhamAnaH |
athAdade vAruNamanyadastraM  shikhaNDyathograM pratighAtAya tasya || 27||

tadastramastreNa vidAryamANaM  khasthAH surA dadRRishuH pArthivAshcha || 27||

bhIShmastu rAjansamare mahAtmA  dhanuH suchitraM dhvajameva chApi |
ChittvAnadatpANDusutasya vIro  yudhiShThirasyAjamIDhasya rAj~naH || 28||

tataH samutsRRijya dhanuH sabANaM  yudhiShThiraM vIkShya bhayAbhibhUtam |
gadAM pragRRihyAbhipapAta sa~Nkhye  jayadrathaM bhImasenaH padAtiH || 29||

tamApatantaM mahatA javena  jayadrathaH sagadaM bhImasenam |
vivyAdha ghorairyamadaNDakalpaiH  shitaiH sharaiH pa~nchashataiH samantAt || 30||

achintayitvA sa sharA.nstarasvI  vRRikodaraH krodhaparItachetAH |
jaghAna vAhAnsamare samastA nAraTTajAnsindhurAjasya sa~Nkhye || 31||

tato.abhivIkShyApratimaprabhAva stavAtmajastvaramANo rathena |
abhyAyayau bhImasenaM nihantuM  samudyatAstraH surarAjakalpaH || 32||

bhImo.apyathainaM sahasA vinadya  pratyudyayau gadayA tarjamAnaH |
samudyatAM tAM yamadaNDakalpAM  dRRiShTvA gadAM te kuravaH samantAt || 33||

vihAya sarve tava putramugraM  pAtaM gadAyAH parihartukAmAH |
apakrAntAstumule sa.nvimarde  sudAruNe bhArata mohanIye || 34||

amUDhachetAstvatha chitraseno  mahAgadAmApatantIM nirIkShya |
rathaM samutsRRijya padAtirAjau  pragRRihya khaDgaM vimalaM cha charma || 35||

avaplutaH siMha ivAchalAgrA jjagAma chAnyaM bhuvi bhUmidesham || 35||

gadApi sA prApya rathaM suchitraM  sAshvaM sasUtaM vinihatya sa~Nkhye |
jagAma bhUmiM jvalitA maholkA  bhraShTAmbarAdgAmiva sampatantI || 36||

AshcharyabhUtaM sumahattvadIyA  dRRiShTvaiva tadbhArata samprahRRiShTAH |
sarve vineduH sahitAH samantA tpupUjire tava putraM sasainyAH || 37||

\hrule

\medskip
                  82
\medskip

sa~njaya uvAcha||

virathaM taM samAsAdya chitrasenaM manasvinam |
rathamAropayAmAsa vikarNastanayastava || 1||

tasmi.nstathA vartamAne tumule sa~Nkule bhRRisham |
bhIShmaH shAntanavastUrNaM yudhiShThiramupAdravat || 2||

tataH sarathanAgAshvAH samakampanta sRRi~njayAH |
mRRityorAsyamanuprAptaM menire cha yudhiShThiram || 3||

yidhiShThiro.api kauravyo yamAbhyAM sahitaH prabhuH |
maheShvAsaM naravyAghraM bhIShmaM shAntanavaM yayau || 4||

tataH sharasahasrANi pramu~nchanpANDavo yudhi |
bhIShmaM sa~nChAdayAmAsa yathA megho divAkaram || 5||

tena samyakpraNItAni sharajAlAni bhArata |
patijagrAha gA~NgeyaH shatasho.atha sahasrashaH || 6||

tathaiva sharajAlAni bhIShmeNAstAni mAriSha |
AkAshe samadRRishyanta khagamAnAM vrajA iva || 7||

nimeShArdhAchcha kaunteyaM bhIShmaH shAntanavo yudhi |
adRRishyaM samare chakre sharajAlena bhAgashaH || 8||

tato yudhiShThiro rAjA kauravyasya mahAtmanaH |
nArAchaM preShayAmAsa kruddha AshIviShopamam || 9||

asamprAptaM tatastaM tu kShurapreNa mahArathaH |
chichCheda samare rAjanbhIShmastasya dhanushchyutam || 10||

taM tu ChittvA raNe bhIShmo nArAchaM kAlasaMmitam |
nijaghne kauravendrasya hayAnkA~nchanabhUShaNAn || 11||

hatAshvaM tu rathaM tyaktvA dharmaputro yudhiShThiraH |
Aruroha rathaM tUrNaM nakulasya mahAtmanaH || 12||

yamAvapi susa~NkruddhaH samAsAdya raNe tadA |
sharaiH sa~nChAdayAmAsa bhIShmaH parapura~njayaH || 13||

tau tu dRRiShTvA mahArAja bhIShmabANaprapIDitau |
jagAmAtha parAM chintAM bhIShmasya vadhakA~NkShayA || 14||

tato yudhiShThiro vashyAnrAj~nastAnsamachodayat |
bhIShmaM shAntanavaM sarve nihateti suhRRidgaNAn || 15||

tataste pArthivAH sarve shrutvA pArthasya bhAShitam |
mahatA rathava.nshena parivavruH pitAmaham || 16||

sa samantAtparivRRitaH pitA devavratastava |
chikrIda dhanuShA rAjanpAtayAno mahArathAn || 17||

taM charantaM raNe pArthA dadRRishuH kauravaM yudhi |
mRRigamadhyaM pravishyeva yathA siMhashishuM vane || 18||

tarjayAnaM raNe shUrA.nstrAsayAnaM cha sAyakaiH |
dRRiShTvA tresurmahArAja siMhaM mRRigagaNA iva || 19||

raNe bharatasiMhasya dadRRishuH kShatriyA gatim |
agnervAyusahAyasya yathA kakShaM didhakShataH || 20||

shirA.nsi rathinAM bhIShmaH pAtayAmAsa sa.nyuge |
tAlebhya iva pakvAni phalAni kushalo naraH || 21||

patadbhishcha mahArAja shirobhirdharaNItale |
babhUva tumulaH shabdaH patatAmashmanAmiva || 22||

tasmi.nstu tumule yuddhe vartamAne sudAruNe |
sarveShAmeva sainyAnAmAsIdvyatikaro mahAn || 23||

bhinneShu teShu vyUheShu kShatriyA itaretaram |
ekamekaM samAhUya yuddhAyaivopatasthire || 24||

shikhaNDI tu samAsAdya bharatAnAM pitAmaham |
abhidudrAva vegena tiShTha tiShTheti chAbravIt || 25||

anAdRRitya tato bhIShmastaM shikhaNDinamAhave |
prayayau sRRi~njayAnkruddhaH strItvaM chintya shikhaNDinaH || 26||

sRRi~njayAstu tato hRRiShTA dRRiShTvA bhIShmaM mahAratham |
siMhanAdAnbahuvidhA.nshchakruH sha~NkhavimishritAn || 27||

tataH pravavRRite yuddhaM vyatiShaktarathadvipam |
aparAM dishamAsthAya sthite savitari prabho || 28||

dhRRiShTadyumno.atha pA~nchAlyaH sAtyakishcha mahArathaH |
pIDayantau bhRRishaM sainyaM shaktitomaravRRiShTibhiH || 29||

shastraishcha bahubhI rAja~njaghnatustAvakAnraNe || 29||

te hanyamAnAH samare tAvakAH puruSharShabha |
AryAM yuddhe matiM kRRitvA na tyajanti sma sa.nyugam || 30||

yathotsAhaM cha samare jaghnurlokaM mahArathAH || 30||

tatrAkrando mahAnAsIttAvakAnAM mahAtmanAm |
vadhyatAM samare rAjanpArShatena mahAtmanA || 31||

taM shrutvA ninadaM ghoraM tAvakAnAM mahArathau |
vindAnuvindAvAvantyau pArShataM patyupasthitau || 32||

tau tasya turagAnhatvA tvaramANau mahArathau |
ChAdayAmAsaturubhau sharavarSheNa pArShatam || 33||

avaplutyAtha pA~nchAlyo rathAttUrNaM mahAbalaH |
Aruroha rathaM tUrNaM sAtyakeH sumahAtmanaH || 34||

tato yudhiShThiro rAjA mahatyA senayA vRRitaH |
Avantyau samare kruddhAvabhyayAtsa parantapau || 35||

tathaiva tava putro.api sarvodyogena mAriSha |
vindAnuvindAvAvantyau parivAryopatasthivAn || 36||

arjunashchApi sa~NkruddhaH kShatriyAnkShatriyarShabha |
ayodhayata sa~NgrAme vajrapANirivAsurAn || 37||

droNashcha samare kruddhaH putrasya priyakRRittava |
vyadhamatsarvapA~nchAlA.nstUlarAshimivAnalaH || 38||

duryodhanapurogAstu putrAstava vishAM pate |
parivArya raNe bhIShmaM yuyudhuH pANDavaiH saha || 39||

tato duryodhano rAjA lohitAyati bhAskare |
abravIttAvakAnsarvA.nstvaradhvamiti bhArata || 40||

yudhyatAM tu tathA teShAM kurvatAM karma duShkaram |
astaM girimathArUDhe naprakAshati bhAskare || 41||

prAvartata nadI ghorA shoNitaughatara~NgiNI |
gomAyugaNasa~NkIrNA kShaNena rajanImukhe || 42||

shivAbhirashivAbhishcha ruvadbhirbhairavaM ravam |
ghoramAyodhanaM jaj~ne bhUtasa~NghasamAkulam || 43||

rAkShasAshcha pishAchAshcha tathAnye pishitAshanAH |
samantato vyadRRishyanta shatasho.atha sahasrashaH || 44||

arjuno.atha susharmAdInrAj~nastAnsapadAnugAn |
vijitya pRRitanAmadhye yayau svashibiraM prati || 45||

yudhiShThiro.api kauravyo bhrAtRRibhyAM sahitastadA |
yayau svashibiraM rAjA nishAyAM senayA vRRitaH || 46||

bhImaseno.api rAjendra duryodhanamukhAnrathAn |
avajitya tataH sa~Nkhye yayau svashibiraM prati || 47||

duryodhano.api nRRipatiH parivArya mahAraNe |
bhIShmaM shAntanavaM tUrNaM prayAtaH shibiraM prati || 48||

droNo drauNiH kRRipaH shalyaH kRRitavarmA cha sAtvataH |
parivArya chamUM sarvAM prayayuH shibiraM prati || 49||

tathaiva sAtyakI rAjandhRRiShTadyumnashcha pArShataH |
parivArya raNe yodhAnyayatuH shibiraM prati || 50||

evamete mahArAja tAvakAH pANDavaiH saha |
paryavartanta sahitA nishAkAle parantapAH || 51||

tataH svashibiraM gatvA pANDavAH kuravastathA |
nyavishanta mahArAja pUjayantaH parasparam || 52||

rakShAM kRRitvAtmanaH shUrA nyasya gulmAnyathAvidhi |
apanIya cha shalyA.nste snAtvA cha vividhairjalaiH || 53||

kRRitasvastyayanAH sarve sa.nstUyantashcha bandibhiH |
gItavAditrashabdena vyakrIDanta yashasvinaH || 54||

muhUrtamiva tatsarvamabhavatsvargasaMnibham |
na hi yuddhakathAM kA~nchittatra chakrurmahArathAH || 55||

te prasupte bale tatra parishrAntajane nRRipa |
hastyashvabahule rAjanprekShaNIye babhUvatuH || 56||

\hrule

\medskip
              aShTamayuddhadivasaH
                  83
\medskip

sa~njaya uvAcha||

pariNAmya nishAM tAM tu sukhasuptA janeshvarAH |
kuravaH pANDavAshchaiva punaryuddhAya niryayuH || 1||

tataH shabdo mahAnAsItsenayorubhayorapi |
nirgachChamAnayoH sa~Nkhye sAgarapratimo mahAn || 2||

tato duryodhano rAjA chitraseno vivi.nshatiH |
bhIShmashcha rathinAM shreShTho bhAradvAjashcha vai dvijaH || 3||

ekIbhUtAH susa.nyattAH kauravANAM mahAchamUH |
vyUhAya vidadhU rAjanpANDavAnprati da.nshitAH || 4||

bhIShmaH kRRitvA mahAvyUhaM pitA tava vishAM pate |
sAgarapratimaM ghoraM vAhanormitara~NgiNam || 5||

agrataH sarvasainyAnAM bhIShmaH shAntanavo yayau |
mAlavairdAkShiNAtyaishcha Avantyaishcha samanvitaH || 6||

tato.anantaramevAsIdbhAradvAjaH pratApavAn |
pulindaiH pAradaishchaiva tathA kShudrakamAlavaiH || 7||

droNAdanantaraM yatto bhagadattaH pratApavAn |
mAgadhaishcha kali~Ngaishcha pishAchaishcha vishAM pate || 8||

prAgjyotiShAdanu nRRipaH kausalyo.atha bRRihadbalaH |
mekalaistraipuraishchaiva chichChilaishcha samanvitaH || 9||

bRRihadbalAttataH shUrastrigartaH prasthalAdhipaH |
kAmbojairbahubhiH sArdhaM yavanaishcha sahasrashaH || 10||

drauNistu rabhasaH shUrastrigartAdanu bhArata |
prayayau siMhanAdena nAdayAno dharAtalam || 11||

tathA sarveNa sainyena rAjA duryodhanastadA |
drauNeranantaraM prAyAtsodaryaiH parivAritaH || 12||

duryodhanAdanu kRRipastataH shAradvato yayau |
evameSha mahAvyUhaH prayayau sAgaropamaH || 13||

rejustatra patAkAshcha shvetachChatrANi chAbhibho |
a~NgadAnyatha chitrANi mahArhANi dhanUMShi cha || 14||

taM tu dRRiShTvA mahAvyUhaM tAvakAnAM mahArathaH |
yudhiShThiro.abravIttUrNaM pArShataM pRRitanApatim || 15||

pashya vyUhaM maheShvAsa nirmitaM sAgaropamam |
prativyUhaM tvamapi hi kuru pArShata mAchiram || 16||

tataH sa pArShataH shUro vyUhaM chakre sudAruNam |
shRRi~NgATakaM mahArAja paravyUhavinAshanam || 17||

shRRi~Ngebhyo bhImasenashcha sAtyakishcha mahArathaH |
rathairanekasAhasraistathA hayapadAtibhiH || 18||

nAbhyAmabhUnnarashreShThaH shvetAshvo vAnaradhvajaH |
madhye yudhiShThiro rAjA mAdrIputrau cha pANDavau || 19||

athetare maheShvAsAH sahasainyA narAdhipAH |
vyUhaM taM pUrayAmAsurvyUhashAstravishAradAH || 20||

abhimanyustataH pashchAdvirATashcha mahArathaH |
draupadeyAshcha saMhRRiShTA rAkShasashcha ghaTotkachaH || 21||

evametaM mahAvyUhaM vyUhya bhArata pANDavAH |
atiShThansamare shUrA yoddhukAmA jayaiShiNaH || 22||

bherIshabdAshcha tumulA vimishrAH sha~NkhanisvanaiH |
kShveDitAsphoTitotkruShTaiH subhImAH sarvatodisham || 23||

tataH shUrAH samAsAdya samare te parasparam |
netrairanimiShai rAjannavaikShanta prakopitAH || 24||

manobhiste manuShyendra pUrvaM yodhAH parasparam |
yuddhAya samavartanta samAhUyetaretaram || 25||

tataH pravavRRite yuddhaM ghorarUpaM bhayAvaham |
tAvakAnAM pareShAM cha nighnatAmitaretaram || 26||

nArAchA nishitAH sa~Nkhye sampatanti sma bhArata |
vyAttAnanA bhayakarA uragA iva sa~NghashaH || 27||

niShpeturvimalAH shaktyastailadhautAH sutejanAH |
ambudebhyo yathA rAjanbhrAjamAnAH shatahradAH || 28||

gadAshcha vimalaiH paTTaiH pinaddhAH svarNabhUShitAH |
patantyastatra dRRishyante girishRRi~NgopamAH shubhAH || 29||

nistri.nshAshcha vyarAjanta vimalAmbarasaMnibhAH || 29||

ArShabhANi cha charmANi shatachandrANi bhArata |
ashobhanta raNe rAjanpatamAnAni sarvashaH || 30||

te.anyonyaM samare sene yudhyamAne narAdhipa |
ashobhetAM yathA daityadevasene samudyate || 31||

abhyadravanta samare te.anyonyaM vai samantataH || 31||

rathAstu rathibhistUrNaM preShitAH paramAhave |
yugairyugAni sa.nshliShya yuyudhuH pArthivarShabhAH || 32||

dantinAM yudhyamAnAnAM sa~NgharShAtpAvako.abhavat |
danteShu bharatashreShTha sadhUmaH sarvatodisham || 33||

prAsairabhihatAH kechidgajayodhAH samantataH |
patamAnAH sma dRRishyante girishRRi~NgAnnagA iva || 34||

pAdAtAshchApyadRRishyanta nighnanto hi parasparam |
chitrarUpadharAH shUrA nakharaprAsayodhinaH || 35||

anyonyaM te samAsAdya kurupANDavasainikAH |
shastrairnAnAvidhairghorai raNe ninyuryamakShayam || 36||

tataH shAntanavo bhIShmo rathaghoSheNa nAdayan |
abhyAgamadraNe pANDUndhanuHshabdena mohayan || 37||

pANDavAnAM rathAshchApi nadanto bhairavasvanam |
abhyadravanta sa.nyattA dhRRiShTadyumnapurogamAH || 38||

tataH pravavRRite yuddhaM tava teShAM cha bhArata |
narAshvarathanAgAnAM vyatiShaktaM parasparam || 39||

\hrule

\medskip
                  84
\medskip

sa~njaya uvAcha||

bhIShmaM tu samare kruddhaM pratapantaM samantataH |
na shekuH pANDavA draShTuM tapantamiva bhAskaram || 1||

tataH sarvANi sainyAni dharmaputrasya shAsanAt |
abhyadravanta gA~NgeyaM mardayantaM shitaiH sharaiH || 2||

sa tu bhIShmo raNashlAghI somakAnsahasRRi~njayAn |
pA~nchAlA.nshcha maheShvAsAnpAtayAmAsa sAyakaiH || 3||

te vadhyamAnA bhIShmeNa pA~nchAlAH somakaiH saha |
bhIShmamevAbhyayustUrNaM tyaktvA mRRityukRRitaM bhayam || 4||

sa teShAM rathinAM vIro bhIShmaH shAntanavo yudhi |
chichCheda sahasA rAjanbAhUnatha shirA.nsi cha || 5||

virathAnrathinashchakre pitA devavratastava |
patitAnyuttamA~NgAni hayebhyo hayasAdinAm || 6||

nirmanuShyA.nshcha mAta~NgA~nshayAnAnparvatopamAn |
apashyAma mahArAja bhIShmAstreNa pramohitAn || 7||

na tatrAsItpumAnkashchitpANDavAnAM vishAM pate |
anyatra rathinAM shreShThAdbhImasenAnmahAbalAt || 8||

sa hi bhIShmaM samAsAdya tADayAmAsa sa.nyuge |
tato niShTAnako ghoro bhIShmabhImasamAgame || 9||

babhUva sarvasainyAnAM ghorarUpo bhayAnakaH |
tathaiva pANDavA hRRiShTAH siMhanAdamathAnadan || 10||

tato duryodhano rAjA sodaryaiH parivAritaH |
bhIShmaM jugopa samare vartamAne janakShaye || 11||

bhImastu sArathiM hatvA bhIShmasya rathinAM varaH |
vidrutAshve rathe tasmindravamANe samantataH || 12||

sunAbhasya shareNAshu shirashchichCheda chArihA || 12||

kShurapreNa sutIkShNena sa hato nyapatadbhuvi |
hate tasminmahArAja tava putre mahArathe || 13||

nAmRRiShyanta raNe shUrAH sodaryAH sapta sa.nyuge || 13||

AdityaketurbahvAshI kuNDadhAro mahodaraH |
aparAjitaH paNDitako vishAlAkShaH sudurjayaH || 14||

pANDavaM chitrasaMnAhA vichitrakavachadhvajAH |
abhyadravanta sa~NgrAme yoddhukAmArimardanAH || 15||

mahodarastu samare bhImaM vivyAdha patribhiH |
navabhirvajrasa~NkAshairnamuchiM vRRitrahA yathA || 16||

AdityaketuH saptatyA bahvAshI chApi pa~nchabhiH |
navatyA kuNDadhArastu vishAlAkShashcha saptabhiH || 17||

aparAjito mahArAja parAjiShNurmahArathaH |
sharairbahubhirAnarChadbhImasenaM mahAbalam || 18||

raNe paNDitakashchainaM tribhirbANaiH samardayat |
sa tanna mamRRiShe bhImaH shatrubhirvadhamAhave || 19||

dhanuH prapIDya vAmena kareNAmitrakarshanaH |
shirashchichCheda samare shareNa nataparvaNA || 20||

aparAjitasya sunasaM tava putrasya sa.nyuge |
parAjitasya bhImena nipapAta shiro mahIm || 21||

athApareNa bhallena kuNDadhAraM mahAratham |
prAhiNonmRRityulokAya sarvalokasya pashyataH || 22||

tataH punarameyAtmA prasandhAya shilImukham |
preShayAmAsa samare paNDitaM prati bhArata || 23||

sa sharaH paNDitaM hatvA vivesha dharaNItalam |
yathA naraM nihatyAshu bhujagaH kAlachoditaH || 24||

vishAlAkShashirashChittvA pAtayAmAsa bhUtale |
tribhiH sharairadInAtmA smarankleshaM purAtanam || 25||

mahodaraM maheShvAsaM nArAchena stanAntare |
vivyAdha samare rAjansa hato nyapatadbhuvi || 26||

AdityaketoH ketuM cha ChittvA bANena sa.nyuge |
bhallena bhRRishatIkShNena shirashchichCheda chArihA || 27||

bahvAshinaM tato bhImaH shareNa nataparvaNA |
preShayAmAsa sa~Nkruddho yamasya sadanaM prati || 28||

pradudruvustataste.anye putrAstava vishAM pate |
manyamAnA hi tatsatyaM sabhAyAM tasya bhAShitam || 29||

tato duryodhano rAjA bhrAtRRivyasanakarshitaH |
abravIttAvakAnyodhAnbhImo.ayaM yudhi vadhyatAm || 30||

evamete maheShvAsAH putrAstava vishAM pate |
bhrAtR^Insa.ndRRishya nihatAnprAsmara.nste hi tadvachaH || 31||

yaduktavAnmahAprAj~naH kShattA hitamanAmayam |
tadidaM samanuprAptaM vachanaM divyadarshinaH || 32||

lobhamohasamAviShTaH putraprItyA janAdhipa |
na budhyase purA yattattathyamuktaM vacho mahat || 33||

tathaiva hi vadhArthAya putrANAM pANDavo balI |
nUnaM jAto mahAbAhuryathA hanti sma kauravAn || 34||

tato duryodhano rAjA bhIShmamAsAdya mAriSha |
duHkhena mahatAviShTo vilalApAtikarshitaH || 35||

nihatA bhrAtaraH shUrA bhImasenena me yudhi |
yatamAnAstathAnye.api hanyante sarvasainikAH || 36||

bhavA.nshcha madhyasthatayA nityamasmAnupekShate |
so.ahaM kApathamArUDhaH pashya daivamidaM mama || 37||

etachChrutvA vachaH krUraM pitA devavratastava |
duryodhanamidaM vAkyamabravItsAshrulochanam || 38||

uktametanmayA pUrvaM droNena vidureNa cha |
gAndhAryA cha yashasvinyA tattvaM tAta na buddhavAn || 39||

samayashcha mayA pUrvaM kRRito vaH shatrukarshana |
nAhaM yudhi vimoktavyo nApyAchAryaH katha~nchana || 40||

yaM yaM hi dhArtarAShTrANAM bhImo drakShyati sa.nyuge |
haniShyati raNe taM taM satyametadbravImi te || 41||

sa tvaM rAjansthiro bhUtvA dRRiDhAM kRRitvA raNe matim |
yodhayasva raNe pArthAnsvargaM kRRitvA parAyaNam || 42||

na shakyAH pANDavA jetuM sendrairapi surAsuraiH |
tasmAdyuddhe matiM kRRitvA sthirAM yudhyasva bhArata || 43||

\hrule

\medskip
                  85
\medskip

dhRRitarAShTra uvAcha||

dRRiShTvA mama hatAnputrAnbahUnekena sa~njaya |
bhIShmo droNaH kRRipashchaiva kimakurvata sa.nyuge || 1||

ahanyahani me putrAH kShayaM gachChanti sa~njaya |
manye.ahaM sarvathA sUta daivenopahatA bhRRisham || 2||

yatra me tanayAH sarve jIyante na jayantyuta |
yatra bhIShmasya droNasya kRRipasya cha mahAtmanaH || 3||

saumadatteshcha vIrasya bhagadattasya chobhayoH |
ashvatthAmnastathA tAta shUrANAM sumahAtmanAm || 4||

anyeShAM chaiva vIrANAM madhyagAstanayA mama |
yadahanyanta sa~NgrAme kimanyadbhAgadheyataH || 5||

na hi duryodhano mandaH purA proktamabudhyata |
vAryamANo mayA tAta bhIShmeNa vidureNa cha || 6||

gAndhAryA chaiva durmedhAH satataM hitakAmyayA |
nAvabudhyatpurA mohAttasya prAptamidaM phalam || 7||

yadbhImasenaH samare putrAnmama vichetasaH |
ahanyahani sa~Nkruddho nayate yamasAdanam || 8||

sa~njaya uvAcha||

idaM tatsamanuprAptaM kShatturvachanamuttamam |
na buddhavAnasi vibho prochyamAnaM hitaM tadA || 9||

nivAraya sutAndyUtAtpANDavAnmA druheti cha |
suhRRidAM hitakAmAnAM bruvatAM tattadeva cha || 10||

na shushrUShasi yadvAkyaM martyaH pathyamivauShadham |
tadeva tvAmanuprAptaM vachanaM sAdhu bhAShitam || 11||

viduradroNabhIShmANAM tathAnyeShAM hitaiShiNAm |
akRRitvA vachanaM pathyaM kShayaM gachChanti kauravAH || 12||

tadetatsamatikrAntaM pUrvameva vishAM pate |
tasmAnme shRRiNu tattvena yathA yuddhamavartata || 13||

madhyAhne sumahAraudraH sa~NgrAmaH samapadyata |
lokakShayakaro rAja.nstanme nigadataH shRRiNu || 14||

tataH sarvANi sainyAni dharmaputrasya shAsanAt |
sa.nrabdhAnyabhyadhAvanta bhIShmameva jighA.nsayA || 15||

dhRRiShTadyumnaH shikhaNDI cha sAtyakishcha mahArathaH |
yuktAnIkA mahArAja bhIShmameva samabhyayuH || 16||

arjuno draupadeyAshcha chekitAnashcha sa.nyuge |
duryodhanasamAdiShTAnrAj~naH sarvAnsamabhyayuH || 17||

abhimanyustathA vIro haiDimbashcha mahArathaH |
bhImasenashcha sa~Nkruddhaste.abhyadhAvanta kauravAn || 18||

tridhAbhUtairavadhyanta pANDavaiH kauravA yudhi |
tathaiva kaurave rAjannavadhyanta pare raNe || 19||

droNastu rathinAM shreShThaH somakAnsRRi~njayaiH saha |
abhyadravata sa~NkruddhaH preShayiShyanyamakShayam || 20||

tatrAkrando mahAnAsItsRRi~njayAnAM mahAtmanAm |
vadhyatAM samare rAjanbhAradvAjena dhanvinA || 21||

droNena nihatAstatra kShatriyA bahavo raNe |
viveShTantaH sma dRRishyante vyAdhikliShTA narA iva || 22||

kUjatAM krandatAM chaiva stanatAM chaiva sa.nyuge |
anishaM shrUyate shabdaH kShutkRRishAnAM nRRiNAmiva || 23||

tathaiva kauraveyANAM bhImaseno mahAbalaH |
chakAra kadanaM ghoraM kruddhaH kAla ivAparaH || 24||

vadhyatAM tatra sainyAnAmanyonyena mahAraNe |
prAvartata nadI ghorA rudhiraughapravAhinI || 25||

sa sa~NgrAmo mahArAja ghorarUpo.abhavanmahAn |
kurUNAM pANDavAnAM cha yamarAShTravivardhanaH || 26||

tato bhImo raNe kruddho rabhasashcha visheShataH |
gajAnIkaM samAsAdya preShayAmAsa mRRityave || 27||

tatra bhArata bhImena nArAchAbhihatA gajAH |
petuH sedushcha nedushcha dishashcha paribabhramuH || 28||

ChinnahastA mahAnAgAshChinnapAdAshcha mAriSha |
krau~nchavadvyanadanbhItAH pRRithivImadhishishyire || 29||

nakulaH sahadevashcha hayAnIkamabhidrutau |
te hayAH kA~nchanApIDA rukmabhANDaparichChadAH || 30||

vadhyamAnA vyadRRishyanta shatasho.atha sahasrashaH || 30||

patadbhishcha hayai rAjansamAstIryata medinI |
nirjihvaishcha shvasadbhishcha kUjadbhishcha gatAsubhiH || 31||

hayairbabhau narashreShTha nAnArUpadharairdharA || 31||

arjunena hataiH sa~Nkhye tathA bhArata vAjibhiH |
prababhau vasudhA ghorA tatra tatra vishAM pate || 32||

rathairbhagnairdhvajaishChinnaishChatraishcha sumahAprabhaiH |
hArairniShkaiH sakeyUraiH shirobhishcha sakuNDalaiH || 33||

uShNIShairapaviddhaishcha patAkAbhishcha sarvaShaH |
anukarShaiH shubhai rAjanyoktraishchavyasurashmibhiH || 34||

sa~nChannA vasudhA bhAti vasante kusumairiva || 34||

evameSha kShayo vRRittaH pANDUnAmapi bhArata |
kruddhe shAntanave bhIShme droNe cha rathasattame || 35||

ashvatthAmni kRRipe chaiva tathaiva kRRitavarmaNi |
tathetareShu kruddheShu tAvakAnAmapi kShayaH || 36||

\hrule

\medskip
                  86
\medskip

sa~njaya uvAcha||

vartamAne tathA raudre rAjanvIravarakShaye |
shakuniH saubalaH shrImAnpANDavAnsamupAdravat || 1||

tathaiva sAtvato rAjanhArdikyaH paravIrahA |
abhyadravata sa~NgrAme pANDavAnAmanIkinIm || 2||

tataH kAmbojamukhyAnAM nadIjAnAM cha vAjinAm |
AraTTAnAM mahIjAnAM sindhujAnAM cha sarvashaH || 3||

vanAyujAnAM shubhrANAM tathA parvatavAsinAm |
ye chApare tittirajA javanA vAtaraMhasaH || 4||

suvarNAla~NkRRitairetairvarmavadbhiH sukalpitaiH |
hayairvAtajavairmukhyaiH pANDavasya suto balI || 5||

abhyavartata tatsainyaM hRRiShTarUpaH parantapaH || 5||

arjunasyAtha dAyAda irAvAnnAma vIryavAn |
sutAyAM nAgarAjasya jAtaH pArthena dhImatA || 6||

airAvatena sA dattA anapatyA mahAtmanA |
patyau hate suparNena kRRipaNA dInachetanA || 7||

bhAryArthaM tAM cha jagrAha pArthaH kAmavashAnugAm |
evameSha samutpannaH parakShetre.arjunAtmajaH || 8||

sa nAgaloke sa.nvRRiddho mAtrA cha parirakShitaH |
pitRRivyeNa parityaktaH pArthadveShAddurAtmanA || 9||

rUpavAnvIryasampanno guNavAnsatyavikramaH |
indralokaM jagAmAshu shrutvA tatrArjunaM gatam || 10||

so.abhigamya mahAtmAnaM pitaraM satyavikramam |
abhyavAdayadavyagro vinayena kRRitA~njaliH || 11||

irAvAnasmi bhadraM te putrashchAhaM tavAbhibho || 11||

mAtuH samAgamo yashcha tatsarvaM pratyavedayat |
tachcha sarvaM yathAvRRittamanusasmAra pANDavaH || 12||

pariShvajya sutaM chApi so.a.atmanaH sadRRishaM guNaiH |
prItimAnabhavatpArtho devarAjaniveshane || 13||

so.arjunena samAj~napto devaloke tadA nRRipa |
prItipUrvaM mahAbAhuH svakAryaM prati bhArata || 14||

yuddhakAle tvayAsmAkaM sAhyaM deyamiti prabho || 14||

bADhamityevamuktvA cha yuddhakAla upAgataH |
kAmavarNajavairashvaiH sa.nvRRito bahubhirnRRipa || 15||

te hayAH kA~nchanApIDA nAnAvarNA manojavAH |
utpetuH sahasA rAjanha.nsA iva mahodadhau || 16||

te tvadIyAnsamAsAdya hayasa~NghAnmahAjavAn |
kroDaiH kroDAnabhighnanto ghoNAbhishcha parasparam || 17||

nipetuH sahasA rAjansuvegAbhihatA bhuvi || 17||

nipatadbhistathA taishcha hayasa~NghaiH parasparam |
shushruve dAruNaH shabdaH suparNapatane yathA || 18||

tathaiva cha mahArAja sametyAnyonyamAhave |
parasparavadhaM ghoraM chakruste hayasAdinaH || 19||

tasmi.nstathA vartamAne sa~Nkule tumule bhRRisham |
ubhayorapi sa.nshAntA hayasa~NghAH samantataH || 20||

prakShINasAyakAH shUrA nihatAshvAH shramAturAH |
vilayaM samanuprAptAstakShamANAH parasparam || 21||

tataH kShINe hayAnIke ki~nchichCheShe cha bhArata |
saubalasyAtmajAH shUrA nirgatA raNamUrdhani || 22||

vAyuvegasamasparshA jave vAyusamA.nstathA |
Aruhya shIlasampannAnvayaHsthA.nsturagottamAn || 23||

gajo gavAkSho vRRiShakashcharmavAnArjavaH shukaH |
ShaDete balasampannA niryayurmahato balAt || 24||

vAryamANAH shakuninA svaishcha yodhairmahAbalaiH |
saMnaddhA yuddhakushalA raudrarUpA mahAbalAH || 25||

tadanIkaM mahAbAho bhittvA paramadurjayam |
balena mahatA yuktAH svargAya vijayaiShiNaH || 26||

vivishuste tadA hRRiShTA gAndhArA yuddhadurmadAH || 26||

tAnpraviShTA.nstadA dRRiShTvA irAvAnapi vIryavAn |
abravItsamare yodhAnvichitrAbharaNAyudhAn || 27||

yathaite dhArtarAShTrasya yodhAH sAnugavAhanAH |
hanyante samare sarve tathA nItirvidhIyatAm || 28||

bADhamityevamuktvA te sarve yodhA irAvataH |
jaghnuste vai parAnIkaM durjayaM samare paraiH || 29||

tadanIkamanIkena samare vIkShya pAtitam |
amRRiShyamANAste sarve subalasyAtmajA raNe || 30||

irAvantamabhidrutya sarvataH paryavArayan || 30||

tADayantaH shitaiH prAsaishchodayantaH parasparam |
te shUrAH paryadhAvanta kurvanto mahadAkulam || 31||

irAvAnatha nirbhinnaH prAsaistIkShNairmahAtmabhiH |
sravatA rudhireNAktastottrairviddha iva dvipaH || 32||

urasyapi cha pRRiShThe cha pArshvayoshcha bhRRishAhataH |
eko bahubhiratyarthaM dhairyAdrAjanna vivyathe || 33||

irAvAnatha sa~NkruddhaH sarvA.nstAnnishitaiH sharaiH |
mohayAmAsa samare viddhvA parapura~njayaH || 34||

prAsAnuddhRRitya sarvA.nshcha svasharIrAdari.ndamaH |
taireva tADayAmAsa subalasyAtmajAnraNe || 35||

nikRRiShya nishitaM khaDgaM gRRihItvA cha sharAvaram |
padAtistUrNamAgachChajjighA.nsuH saubalAnyudhi || 36||

tataH pratyAgataprANAH sarve te subalAtmajAH |
bhUyaH krodhasamAviShTA irAvantamathAdravan || 37||

irAvAnapi khaDgena darshayanpANilAghavam |
abhyavartata tAnsarvAnsaubalAnbaladarpitaH || 38||

lAghavenAtha charataH sarve te subalAtmajAH |
antaraM nAdhyagachChanta charantaH shIghragAminaH || 39||

bhUmiShThamatha taM sa~Nkhye sampradRRishya tataH punaH |
parivArya bhRRishaM sarve grahItumupachakramuH || 40||

athAbhyAshagatAnAM sa khaDgenAmitrakarshanaH |
upahastAvahastAbhyAM teShAM gAtrANyakRRintata || 41||

AyudhAni cha sarveShAM bAhUnapi cha bhUShitAn |
apatanta nikRRittA~NgA gatA bhUmiM gatAsavaH || 42||

vRRiShakastu mahArAja bahudhA parivikShataH |
amuchyata mahAraudrAttasmAdvIrAvakartanAt || 43||

tAnsarvAnpatitAndRRiShTvA bhIto duryodhanastataH |
abhyabhAShata sa~Nkruddho rAkShasaM ghoradarshanam || 44||

ArshyashRRi~NgiM maheShvAsaM mAyAvinamari.ndamam |
vairiNaM bhImasenasya pUrvaM bakavadhena vai || 45||

pashya vIra yathA hyeSha phalgunasya suto balI |
mAyAvI vipriyaM ghoramakArShInme balakShayam || 46||

tvaM cha kAmagamastAta mAyAstre cha vishAradaH |
kRRitavairashcha pArthena tasmAdenaM raNe jahi || 47||

bADhamityevamuktvA tu rAkShaso ghoradarshanaH |
prayayau siMhanAdena yatrArjunasuto yuvA || 48||

svArUDhairyuddhakushalairvimalaprAsayodhibhiH |
vIraiH prahAribhiryuktaH svairanIkaiH samAvRRitaH || 49||

nihantukAmaH samare irAvantaM mahAbalam || 49||

irAvAnapi sa~NkruddhastvaramANaH parAkramI |
hantukAmamamitraghno rAkShasaM pratyavArayat || 50||

tamApatantaM samprekShya rAkShasaH sumahAbalaH |
tvaramANastato mAyAM prayoktumupachakrame || 51||

tena mAyAmayAH kL^iptA hayAstAvanta eva hi |
svArUDhA rAkShasairghoraiH shUlapaTTishapANibhiH || 52||

te sa.nrabdhAH samAgamya dvisAhasrAH prahAriNaH |
achirAdgamayAmAsuH pretalokaM parasparam || 53||

tasmi.nstu nihate sainye tAvubhau yuddhadurmadau |
sa~NgrAme vyavatiShThetAM yathA vai vRRitravAsavau || 54||

AdravantamabhiprekShya rAkShasaM yuddhadurmadam |
irAvAnkrodhasa.nrabdhaH pratyadhAvanmahAbalaH || 55||

samabhyAshagatasyAjau tasya khaDgena durmateH |
chichCheda kArmukaM dIptaM sharAvApaM cha pa~nchakam || 56||

sa nikRRittaM dhanurdRRiShTvA khaM javena samAvishat |
irAvantamabhikruddhaM mohayanniva mAyayA || 57||

tato.antarikShamutpatya irAvAnapi rAkShasam |
vimohayitvA mAyAbhistasya gAtrANi sAyakaiH || 58||

chichCheda sarvamarmaj~naH kAmarUpo durAsadaH || 58||

tathA sa rAkShasashreShThaH sharaiH kRRittaH punaH punaH |
sambabhUva mahArAja samavApa cha yauvanam || 59||

mAyA hi sahajA teShAM vayo rUpaM cha kAmajam |
evaM tadrAkShasasyA~NgaM ChinnaM ChinnaM vyarohata || 60||

irAvAnapi sa~Nkruddho rAkShasaM taM mahAbalam |
parashvadhena tIkShNena chichCheda cha punaH punaH || 61||

sa tena balinA vIrashChidyamAna iva drumaH |
rAkShaso vyanadadghoraM sa shabdastumulo.abhavat || 62||

parashvadhakShataM rakShaH susrAva rudhiraM bahu |
tatashchukrodha balavA.nshchakre vegaM cha sa.nyuge || 63||

ArshyashRRi~Ngistato dRRiShTvA samare shatrumUrjitam |
kRRitvA ghoraM mahadrUpaM grahItumupachakrame || 64||

sa~NgrAmashiraso madhye sarveShAM tatra pashyatAm || 64||

tAM dRRiShTvA tAdRRishIM mAyAM rAkShasasya mahAtmanaH |
irAvAnapi sa~Nkruddho mAyAM sraShTuM prachakrame || 65||

tasya krodhAbhibhUtasya sa.nyugeShvanivartinaH |
yo.anvayo mAtRRikastasya sa enamabhipedivAn || 66||

sa nAgairbahusho rAjansarvataH sa.nvRRito raNe |
dadhAra sumahadrUpamananta iva bhogavAn || 67||

tato bahuvidhairnAgaishChAdayAmAsa rAkShasam || 67||

ChAdyamAnastu nAgaiH sa dhyAtvA rAkShasapu~NgavaH |
sauparNaM rUpamAsthAya bhakShayAmAsa pannagAn || 68||

mAyayA bhakShite tasminnanvaye tasya mAtRRike |
vimohitamirAvantamasinA rAkShaso.avadhIt || 69||

sakuNDalaM samukuTaM padmendusadRRishaprabham |
irAvataH shiro rakShaH pAtayAmAsa bhUtale || 70||

tasmi.nstu nihate vIre rAkShasenArjunAtmaje |
vishokAH samapadyanta dhArtarAShTrAH sarAjakAH || 71||

tasminmahati sa~NgrAme tAdRRishe bhairave punaH |
mahAnvyatikaro ghoraH senayoH samapadyata || 72||

hayA gajAH padAtAshcha vimishrA dantibhirhatAH |
rathAshcha dantinashchaiva pattibhistatra sUditAH || 73||

tathA pattirathaughAshcha hayAshcha bahavo raNe |
rathibhirnihatA rAja.nstava teShAM cha sa~Nkule || 74||

ajAnannarjunashchApi nihataM putramaurasam |
jaghAna samare shUrAnrAj~nastAnbhIShmarakShiNaH || 75||

tathaiva tAvakA rAjansRRi~njayAshcha mahAbalAH |
juhvataH samare prANAnnijaghnuritaretaram || 76||

muktakeshA vikavachA virathAshChinnakArmukAH |
bAhubhiH samayudhyanta samavetAH parasparam || 77||

tathA marmAtigairbhIShmo nijaghAna mahArathAn |
kampayansamare senAM pANDavAnAM mahAbalaH || 78||

tena yaudhiShThire sainye bahavo mAnavA hatAH |
dantinaH sAdinashchaiva rathino.atha hayAstathA || 79||

tatra bhArata bhIShmasya raNe dRRiShTvA parAkramam |
atyadbhutamapashyAma shakrasyeva parAkramam || 80||

tathaiva bhImasenasya pArShatasya cha bhArata |
raudramAsIttadA yuddhaM sAtvatasya cha dhanvinaH || 81||

dRRiShTvA droNasya vikrAntaM pANDavAnbhayamAvishat |
eka eva raNe shakto hantumasmAnsasainikAn || 82||

kiM punaH pRRithivIshUrairyodhavrAtaiH samAvRRitaH |
ityabruvanmahArAja raNe droNena pIDitAH || 83||

vartamAne tathA raudre sa~NgrAme bharatarShabha |
ubhayoH senayoH shUrA nAmRRiShyanta parasparam || 84||

AviShTA iva yudhyante rakShobhUtA mahAbalAH |
tAvakAH pANDaveyAshcha sa.nrabdhAstAta dhanvinaH || 85||

na sma pashyAmahe ka~nchidyaH prANAnparirakShati |
sa~NgrAme daityasa~NkAshe tasminyoddhA narAdhipa || 86||

\hrule

\medskip
                  87
\medskip

dhRRitarAShTra uvAcha||

irAvantaM tu nihataM dRRiShTvA pArthA mahArathAH |
sa~NgrAme kimakurvanta tanmamAchakShva sa~njaya || 1||

sa~njaya uvAcha||

irAvantaM tu nihataM sa~NgrAme vIkShya rAkShasaH |
vyanadatsumahAnAdaM bhaimasenirghaTotkachaH || 2||

nadatastasya shabdena pRRithivI sAgarAmbarA |
saparvatavanA rAja.nshchachAla subhRRishaM tadA || 3||

antarikShaM dishashchaiva sarvAshcha pradishastathA || 3||

taM shrutvA sumahAnAdaM tava sainyasya bhArata |
UrustambhaH samabhavadvepathuH sveda eva cha || 4||

sarva eva cha rAjendra tAvakA dInachetasaH |
sarpavatsamaveShTanta siMhabhItA gajA iva || 5||

ninadatsumahAnAdaM nirghAtamiva rAkShasaH |
jvalitaM shUlamudyamya rUpaM kRRitvA vibhIShaNam || 6||

nAnApraharaNairghorairvRRito rAkShasapu~NgavaiH |
AjagAma susa~NkruddhaH kAlAntakayamopamaH || 7||

tamApatantaM samprekShya sa~NkruddhaM bhImadarshanam |
svabalaM cha bhayAttasya prAyasho vimukhIkRRitam || 8||

tato duryodhano rAjA ghaTotkachamupAdravat |
pragRRihya vipulaM chApaM siMhavadvinadanmuhuH || 9||

pRRiShThato.anuyayau chainaM sravadbhiH parvatopamaiH |
ku~njarairdashasAhasrairva~NgAnAmadhipaH svayam || 10||

tamApatantaM samprekShya gajAnIkena sa.nvRRitam |
putraM tava mahArAja chukopa sa nishAcharaH || 11||

tataH pravavRRite yuddhaM tumulaM lomaharShaNam |
rAkShasAnAM cha rAjendra duryodhanabalasya cha || 12||

gajAnIkaM cha samprekShya meghavRRindamivodyatam |
abhyadhAvanta sa~NkruddhA rAkShasAH shastrapANayaH || 13||

nadanto vividhAnnAdAnmeghA iva savidyutaH |
sharashaktyRRiShTinArAchairnighnanto gajayodhinaH || 14||

bhiNDipAlaistathA shUlairmudgaraiH saparashvadhaiH |
parvatAgraishcha vRRikShaishcha nijaghnuste mahAgajAn || 15||

bhinnakumbhAnvirudhirAnbhinnagAtrA.nshcha vAraNAn |
apashyAma mahArAja vadhyamAnAnnishAcharaiH || 16||

teShu prakShIyamANeShu bhagneShu gajayodhiShu |
duryodhano mahArAja rAkShasAnsamupAdravat || 17||

amarShavashamApannastyaktvA jIvitamAtmanaH |
mumocha nishitAnbANAnrAkShaseShu mahAbalaH || 18||

jaghAna cha maheShvAsaH pradhAnA.nstatra rAkShasAn |
sa~Nkruddho bharatashreShTha putro duryodhanastava || 19||

vegavantaM mahAraudraM vidyujjihvaM pramAthinam |
sharaishchaturbhishchaturo nijaghAna mahArathaH || 20||

tataH punarameyAtmA sharavarShaM durAsadam |
mumocha bharatashreShTha nishAcharabalaM prati || 21||

tattu dRRiShTvA mahatkarma putrasya tava mAriSha |
krodhenAbhiprajajvAla bhaimasenirmahAbalaH || 22||

visphArya cha mahachchApamindrAshanisamasvanam |
abhidudrAva vegena duryodhanamari.ndamam || 23||

tamApatantamudvIkShya kAlasRRiShTamivAntakam |
na vivyathe mahArAja putro duryodhanastava || 24||

athainamabravItkruddhaH krUraH sa.nraktalochanaH |
ye tvayA sunRRisha.nsena dIrghakAlaM pravAsitAH || 25||

yachcha te pANDavA rAja.nshChaladyUte parAjitAH || 25||

yachchaiva draupadI kRRiShNA ekavastrA rajasvalA |
sabhAmAnIya durbuddhe bahudhA kleshitA tvayA || 26||

tava cha priyakAmena AshramasthA durAtmanA |
saindhavena parikliShTA paribhUya pitR^Inmama || 27||

eteShAmavamAnAnAmanyeShAM cha kulAdhama |
antamadya gamiShyAmi yadi notsRRijase raNam || 28||

evamuktvA tu haiDimbo mahadvisphArya kArmukam |
sa.ndashya dashanairoShThaM sRRikkiNI parisa.nlihan || 29||

sharavarSheNa mahatA duryodhanamavAkirat |
parvataM vAridhArAbhiH prAvRRiShIva balAhakaH || 30||

\hrule

\medskip
                  88
\medskip

sa~njaya uvAcha||

tatastadbANavarShaM tu duHsahaM dAnavairapi |
dadhAra yudhi rAjendro yathA varShaM mahAdvipaH || 1||

tataH krodhasamAviShTo niHshvasanniva pannagaH |
sa.nshayaM paramaM prAptaH putraste bharatarShabha || 2||

mumocha nishitA.nstIkShNAnnArAchAnpa~nchavi.nshatim |
te.apatansahasA rAja.nstasminrAkShasapu~Ngave || 3||

AshIviShA iva kruddhAH parvate gandhamAdane || 3||

sa tairviddhaH sravanraktaM prabhinna iva ku~njaraH |
dadhre matiM vinAshAya rAj~naH sa pishitAshanaH || 4||

jagrAha cha mahAshaktiM girINAmapi dAraNIm || 4||

sampradIptAM maholkAbhAmashanIM maghavAniva |
samudyachChanmahAbAhurjighA.nsustanayaM tava || 5||

tAmudyatAmabhiprekShya va~NgAnAmadhipastvaran |
ku~njaraM girisa~NkAshaM rAkShasaM pratyachodayat || 6||

sa nAgapravareNAjau balinA shIghragAminA |
yato duryodhanarathastaM mArgaM pratyapadyata || 7||

rathaM cha vArayAmAsa ku~njareNa sutasya te || 7||

mArgamAvAritaM dRRiShTvA rAj~nA va~Ngena dhImatA |
ghaTotkacho mahArAja krodhasa.nraktalochanaH || 8||

udyatAM tAM mahAshaktiM tasmi.nshchikShepa vAraNe || 8||

sa tayAbhihato rAja.nstena bAhuvimuktayA |
sa~njAtarudhirotpIDaH papAta cha mamAra cha || 9||

patatyatha gaje chApi va~NgAnAmIshvaro balI |
javena samabhidrutya jagAma dharaNItalam || 10||

duryodhano.api samprekShya pAtitaM varavAraNam |
prabhagnaM cha balaM dRRiShTvA jagAma paramAM vyathAm || 11||

kShatradharmaM puraskRRitya AtmanashchAbhimAnitAm |
prApte.apakramaNe rAjA tasthau giririvAchalaH || 12||

sandhAya cha shitaM bANaM kAlAgnisamatejasam |
mumocha paramakruddhastasminghore nishAchare || 13||

tamApatantaM samprekShya bANamindrAshaniprabham |
lAghavAdva~nchayAmAsa mahAkAyo ghaTotkachaH || 14||

bhUya eva nanAdograH krodhasa.nraktalochanaH |
trAsayansarvabhUtAni yugAnte jalado yathA || 15||

taM shrutvA ninadaM ghoraM tasya bhIShmasya rakShasaH |
AchAryamupasa~Ngamya bhIShmaH shAntanavo.abravIt || 16||

yathaiSha ninado ghoraH shrUyate rAkShaseritaH |
haiDimbo yudhyate nUnaM rAj~nA duryodhanena ha || 17||

naiSha shakyo hi sa~NgrAme jetuM bhUtena kenachit |
tatra gachChata bhadraM vo rAjAnaM parirakShata || 18||

abhidrutaM mahAbhAgaM rAkShasena durAtmanA |
etaddhi paramaM kRRityaM sarveShAM naH parantapAH || 19||

pitAmahavachaH shrutvA tvaramANA mahArathAH |
uttamaM javamAsthAya prayayuryatra kauravaH || 20||

droNashcha somadattashcha bAhlikashcha jayadrathaH |
kRRipo bhUrishravAH shalyashchitraseno vivi.nshatiH || 21||

ashvatthAmA vikarNashcha Avantyashcha bRRihadbalaH |
rathAshchAnekasAhasrA ye teShAmanuyAyinaH || 22||

abhidrutaM parIpsantaH putraM duryodhanaM tava || 22||

tadanIkamanAdhRRiShyaM pAlitaM lokasattamaiH |
AtatAyinamAyAntaM prekShya rAkShasasattamaH || 23||

nAkampata mahAbAhurmainAka iva parvataH || 23||

pragRRihya vipulaM chApaM j~nAtibhiH parivAritaH |
shUlamudgarahastaishcha nAnApraharaNairapi || 24||

tataH samabhavadyuddhaM tumulaM lomaharShaNam |
rAkShasAnAM cha mukhyasya duryodhanabalasya cha || 25||

dhanuShAM kUjatAM shabdaH sarvatastumulo.abhavat |
ashrUyata mahArAja va.nshAnAM dahyatAmiva || 26||

shastrANAM pAtyamAnAnAM kavacheShu sharIriNAm |
shabdaH samabhavadrAjannadrINAmiva dIryatAm || 27||

vIrabAhuvisRRiShTAnAM tomarANAM vishAM pate |
rUpamAsIdviyatsthAnAM sarpANAM sarpatAmiva || 28||

tataH paramasa~Nkruddho visphArya sumahaddhanuH |
rAkShasendro mahAbAhurvinadanbhairavaM ravam || 29||

AchAryasyArdhachandreNa kruddhashchichCheda kArmukam |
somadattasya bhallena dhvajamunmathya chAnadat || 30||

bAhlikaM cha tribhirbANairabhyavidhyatstanAntare |
kRRipamekena vivyAdha chitrasenaM tribhiH sharaiH || 31||

pUrNAyatavisRRiShTena samyakpraNihitena cha |
jatrudeshe samAsAdya vikarNaM samatADayat || 32||

nyaShIdatsa rathopasthe shoNitena pariplutaH || 32||

tataH punarameyAtmA nArAchAndasha pa~ncha cha |
bhUrishravasi sa~NkruddhaH prAhiNodbharatarShabha || 33||

te varma bhittvA tasyAshu prAvishanmedinItalam || 33||

vivi.nshateshcha drauNeshcha yantArau samatADayat |
tau petatU rathopasthe rashmInutsRRijya vAjinAm || 34||

sindhurAj~no.ardhachandreNa vArAhaM svarNabhUShitam |
unmamAtha mahArAja dvitIyenAchChinaddhanuH || 35||

chaturbhiratha nArAchairAvantyasya mahAtmanaH |
jaghAna chaturo vAhAnkrodhasa.nraktalochanaH || 36||

pUrNAyatavisRRiShTena pItena nishitena cha |
nirbibheda mahArAja rAjaputraM bRRihadbalam || 37||

sa gADhaviddho vyathito rathopastha upAvishat || 37||

bhRRishaM krodhena chAviShTo rathastho rAkShasAdhipaH |
chikShepa nishitA.nstIkShNA~nsharAnAshIviShopamAn || 38||

bibhiduste mahArAja shalyaM yuddhavishAradam || 38||

\hrule

\medskip
                  89
\medskip

sa~njaya uvAcha||

vimukhIkRRitya tAnsarvA.nstAvakAnyudhi rAkShasaH |
jighA.nsurbharatashreShTha duryodhanamupAdravat || 1||

tamApatantaM samprekShya rAjAnaM prati vegitam |
abhyadhAvajjighA.nsantastAvakA yuddhadurmadAH || 2||

tAlamAtrANi chApAni vikarShanto mahAbalAH |
tamekamabhyadhAvanta nadantaH siMhasa~Nghavat || 3||

athainaM sharavarSheNa samantAtparyavArayan |
parvataM vAridhArAbhiH sharadIva balAhakAH || 4||

sa gADhaviddho vyathitastottrArdita iva dvipaH |
utpapAta tadAkAshaM samantAdvainateyavat || 5||

vyanadatsumahAnAdaM jImUta iva shAradaH |
dishaH khaM pradishashchaiva nAdayanbhairavasvanaH || 6||

rAkShasasya tu taM shabdaM shrutvA rAjA yudhiShThiraH |
uvAcha bharatashreShTho bhImasenamidaM vachaH || 7||

yudhyate rAkShaso nUnaM dhArtarAShTrairmahArathaiH |
yathAsya shrUyate shabdo nadato bhairavaM svanam || 8||

atibhAraM cha pashyAmi tatra tAta samAhitam || 8||

pitAmahashcha sa~NkruddhaH pA~nchAlAnhantumudyataH |
teShAM cha rakShaNArthAya yudhyate phalgunaH paraiH || 9||

etachChrutvA mahAbAho kAryadvayamupasthitam |
gachCha rakShasva haiDimbaM sa.nshayaM paramaM gatam || 10||

bhrAturvachanamAj~nAya tvaramANo vRRikodaraH |
prayayau siMhanAdena trAsayansarvapArthivAn || 11||

vegena mahatA rAjanparvakAle yathodadhiH || 11||

tamanvayAtsatyadhRRitiH sauchittiryuddhadurmadaH |
shreNimAnvasudAnashcha putraH kAshyasya chAbhibhUH || 12||

abhimanyumukhAshchaiva draupadeyA mahArathAH |
kShatradevashcha vikrAntaH kShatradharmA tathaiva cha || 13||

anUpAdhipatishchaiva nIlaH svabalamAsthitaH |
mahatA rathava.nshena haiDimbaM paryavArayan || 14||

ku~njaraishcha sadA mattaiH ShaTsahasraiH prahAribhiH |
abhyarakShanta sahitA rAkShasendraM ghaTotkacham || 15||

siMhanAdena mahatA nemighoSheNa chaiva hi |
khurashabdaninAdaishcha kampayanto vasundharAm || 16||

teShAmApatatAM shrutvA shabdaM taM tAvakaM balam |
bhImasenabhayodvignaM vivarNavadanaM tathA || 17||

parivRRittaM mahArAja parityajya ghaTotkacham || 17||

tataH pravavRRite yuddhaM tatra tatra mahAtmanAm |
tAvakAnAM pareShAM cha sa~NgrAmeShvanivartinAm || 18||

nAnArUpANi shastrANi visRRijanto mahArathAH |
anyonyamabhidhAvantaH samprahAraM prachakrire || 19||

vyatiShaktaM mahAraudraM yuddhaM bhIrubhayAvaham || 19||

hayA gajaiH samAjagmuH pAdAtA rathibhiH saha |
anyonyaM samare rAjanprArthayAnA mahadyashaH || 20||

sahasA chAbhavattIvraM saMnipAtAnmahadrajaH |
rathAshvagajapattInAM padanemisamuddhatam || 21||

dhUmrAruNaM rajastIvraM raNabhUmiM samAvRRiNot |
naiva sve na pare rAjansamajAnanparasparam || 22||

pitA putraM na jAnIte putro vA pitaraM tathA |
nirmaryAde tathA bhUte vaishase lomaharShaNe || 23||

shastrANAM bharatashreShTha manuShyANAM cha garjatAm |
sumahAnabhavachChabdo va.nshAnAmiva dahyatAm || 24||

gajavAjimanuShyANAM shoNitAntratara~NgiNI |
prAvartata nadI tatra keshashaivalashAdvalA || 25||

narANAM chaiva kAyebhyaH shirasAM patatAM raNe |
shushruve sumahA~nshabdaH patatAmashmanAmiva || 26||

vishiraskairmanuShyaishcha ChinnagAtraishcha vAraNaiH |
ashvaiH sambhinnadehaishcha sa~NkIrNAbhUdvasundharA || 27||

nAnAvidhAni shastrANi visRRijanto mahArathAH |
anyonyamabhidhAvantaH samprahAraM prachakrire || 28||

hayA hayAnsamAsAdya preShitA hayasAdibhiH |
samAhatya raNe.anyonyaM nipeturgatajIvitAH || 29||

narA narAnsamAsAdya krodharaktekShaNA bhRRisham |
urA.nsyurobhiranyonyaM samAshliShya nijaghnire || 30||

preShitAshcha mahAmAtrairvAraNAH paravAraNAH |
abhighnanti viShANAgrairvAraNAneva sa.nyuge || 31||

te jAtarudhirApIDAH patAkAbhirala~NkRRitAH |
sa.nsaktAH pratyadRRishyanta meghA iva savidyutaH || 32||

kechidbhinnA viShANAgrairbhinnakumbhAshcha tomaraiH |
vinadanto.abhyadhAvanta garjanto jaladA iva || 33||

kechiddhastairdvidhA ChinnaishChinnagAtrAstathApare |
nipetustumule tasmi.nshChinnapakShA ivAdrayaH || 34||

pArshvaistu dAritairanye vAraNairvaravAraNAH |
mumuchuH shoNitaM bhUri dhAtUniva mahIdharAH || 35||

nArAchAbhihatAstvanye tathA viddhAshcha tomaraiH |
hatArohA vyadRRishyanta vishRRi~NgA iva parvatAH || 36||

kechitkrodhasamAviShTA madAndhA niravagrahAH |
rathAnhayAnpadAtA.nshcha mamRRiduH shatasho raNe || 37||

tathA hayA hayArohaistADitAH prAsatomaraiH |
tena tenAbhyavartanta kurvanto vyAkulA dishaH || 38||

rathino rathibhiH sArdhaM kulaputrAstanutyajaH |
parAM shaktiM samAsthAya chakruH karmANyabhItavat || 39||

svaya.nvara ivAmarde prajahruritaretaram |
prArthayAnA yasho rAjansvargaM vA yuddhashAlinaH || 40||

tasmi.nstathA vartamAne sa~NgrAme lomaharShaNe |
dhArtarAShTraM mahatsainyaM prAyasho vimukhIkRRitam || 41||

\hrule

\medskip
                  90
\medskip

sa~njaya uvAcha||

svasainyaM nihataM dRRiShTvA rAjA duryodhanaH svayam |
abhyadhAvata sa~Nkruddho bhImasenamari.ndamam || 1||

pragRRihya sumahachchApamindrAshanisamasvanam |
mahatA sharavarSheNa pANDavaM samavAkirat || 2||

ardhachandraM cha sandhAya sutIkShNaM lomavAhinam |
bhImasenasya chichCheda chApaM krodhasamanvitaH || 3||

tadantaraM cha samprekShya tvaramANo mahArathaH |
sa.ndadhe nishitaM bANaM girINAmapi dAraNam || 4||

tenorasi mahAbAhurbhImasenamatADayat || 4||

sa gADhaviddho vyathitaH sRRikkiNI parisa.nlihan |
samAlalambe tejasvI dhvajaM hemapariShkRRitam || 5||

tathA vimanasaM dRRiShTvA bhImasenaM ghaTotkachaH |
krodhenAbhiprajajvAla didhakShanniva pAvakaH || 6||

abhimanyumukhAshchaiva pANDavAnAM mahArathAH |
samabhyadhAvankroshanto rAjAnaM jAtasambhramAH || 7||

samprekShya tAnApatataH sa~NkruddhA~njAtasambhramAn |
bhAradvAjo.abravIdvAkyaM tAvakAnAM mahArathAn || 8||

kShipraM gachChata bhadraM vo rAjAnaM parirakShata |
sa.nshayaM paramaM prAptaM majjantaM vyasanArNave || 9||

ete kruddhA maheShvAsAH pANDavAnAM mahArathAH |
bhImasenaM puraskRRitya duryodhanamupadrutAH || 10||

nAnAvidhAni shastrANi visRRijanto jaye ratAH |
nadanto bhairavAnnAdA.nstrAsayantashcha bhUmimAm || 11||

tadAchAryavachaH shrutvA somadattapurogamAH |
tAvakAH samavartanta pANDavAnAmanIkinIm || 12||

kRRipo bhUrishravAH shalyo droNaputro vivi.nshatiH |
chitraseno vikarNashcha saindhavo.atha bRRihadbalaH || 13||

Avantyau cha maheShvAsau kauravaM paryavArayan || 13||

te vi.nshatipadaM gatvA samprahAraM prachakrire |
pANDavA dhArtarAShTrAshcha parasparajighA.nsavaH || 14||

evamuktvA mahAbAhurmahadvisphArya kArmukam |
bhAradvAjastato bhImaM ShaDvi.nshatyA samArpayat || 15||

bhUyashchainaM mahAbAhuH sharaiH shIghramavAkirat |
parvataM vAridhArAbhiH sharadIva balAhakaH || 16||

taM pratyavidhyaddashabhirbhImasenaH shilImukhaiH |
tvaramANo maheShvAsaH savye pArshve mahAbalaH || 17||

sa gADhaviddho vyathito vayovRRiddhashcha bhArata |
pranaShTasa~nj~naH sahasA rathopastha upAvishat || 18||

guruM pravyathitaM dRRiShTvA rAjA duryodhanaH svayam |
drauNAyanishcha sa~Nkruddhau bhImasenamabhidrutau || 19||

tAvApatantau samprekShya kAlAntakayamopamau |
bhImaseno mahAbAhurgadAmAdAya satvaraH || 20||

avaplutya rathAttUrNaM tasthau giririvAchalaH |
samudyamya gadAM gurvIM yamadaNDopamAM raNe || 21||

tamudyatagadaM dRRiShTvA kailAsamiva shRRi~NgiNam |
kauravo droNaputrashcha sahitAvabhyadhAvatAm || 22||

tAvApatantau sahitau tvaritau balinAM varau |
abhyadhAvata vegena tvaramANo vRRikodaraH || 23||

tamApatantaM samprekShya sa~NkruddhaM bhImadarshanam |
samabhyadhAva.nstvaritAH kauravANAM mahArathAH || 24||

bhAradvAjamukhAH sarve bhImasenajighA.nsayA |
nAnAvidhAni shastrANi bhImasyorasyapAtayan || 25||

sahitAH pANDavaM sarve pIDayantaH samantataH || 25||

taM dRRiShTvA sa.nshayaM prAptaM pIDyamAnaM mahAratham |
abhimanyuprabhRRitayaH pANDavAnAM mahArathAH || 26||

abhyadhAvanparIpsantaH prANA.nstyaktvA sudustyajAn || 26||

anUpAdhipatiH shUro bhImasya dayitaH sakhA |
nIlo nIlAmbudaprakhyaH sa~Nkruddho drauNimabhyayAt || 27||

spardhate hi maheShvAso nityaM droNasutena yaH || 27||

sa visphArya mahachchApaM drauNiM vivyAdha patriNA |
yathA shakro mahArAja purA vivyAdha dAnavam || 28||

viprachittiM durAdharShaM devatAnAM bhaya~Nkaram |
yena lokatrayaM krodhAttrAsitaM svena tejasA || 29||

tathA nIlena nirbhinnaH sumukhena patatriNA |
sa~njAtarudhirotpIDo drauNiH krodhasamanvitaH || 30||

sa visphArya dhanushchitramindrAshanisamasvanam |
dadhre nIlavinAshAya matiM matimatAM varaH || 31||

tataH sandhAya vimalAnbhallAnkarmArapAyitAn |
jaghAna chaturo vAhAnpAtayAmAsa cha dhvajam || 32||

saptamena cha bhallena nIlaM vivyAdha vakShasi |
sa gADhaviddho vyathito rathopastha upAvishat || 33||

mohitaM vIkShya rAjAnaM nIlamabhrachayopamam |
ghaTotkacho.api sa~Nkruddho bhrAtRRibhiH parivAritaH || 34||

abhidudrAva vegena drauNimAhavashobhinam |
tathetare abhyadhAvanrAkShasA yuddhadurmadAH || 35||

tamApatantaM samprekShya rAkShasaM ghoradarshanam |
abhyadhAvata tejasvI bhAradvAjAtmajastvaran || 36||

nijaghAna cha sa~Nkruddho rAkShasAnbhImadarshanAn |
yo.abhavannagrataH kruddhA rAkShasasya puraHsarAH || 37||

vimukhA.nshchaiva tAndRRiShTvA drauNichApachyutaiH sharaiH |
akrudhyata mahAkAyo bhaimasenirghaTotkachaH || 38||

prAdushchakre mahAmAyAM ghorarUpAM sudAruNAm |
mohayansamare drauNiM mAyAvI rAkShasAdhipaH || 39||

tataste tAvakAH sarve mAyayA vimukhIkRRitAH |
anyonyaM samapashyanta nikRRittAnmedinItale || 40||

vicheShTamAnAnkRRipaNA~nshoNitena samukShitAn || 40||

droNaM duryodhanaM shalyamashvatthAmAnameva cha |
prAyashashcha maheShvAsA ye pradhAnAshcha kauravAH || 41||

vidhvastA rathinaH sarve gajAshcha vinipAtitAH |
hayAshcha sahayArohA vinikRRittAH sahasrashaH || 42||

taddRRiShTvA tAvakaM sainyaM vidrutaM shibiraM prati |
mama prAkroshato rAja.nstathA devavratasya cha || 43||

yudhyadhvaM mA palAyadhvaM mAyaiShA rAkShasI raNe |
ghaTotkachaprayukteti nAtiShThanta vimohitAH || 44||

naiva te shraddadhurbhItA vadatorAvayorvachaH || 44||

tA.nshcha pradravato dRRiShTvA jayaM prAptAshcha pANDavAH |
ghaTotkachena sahitAH siMhanAdAnprachakrire || 45||

sha~NkhadundubhighoShAshcha samantAtsasvanurbhRRisham || 45||

evaM tava balaM sarvaM haiDimbena durAtmanA |
sUryAstamanavelAyAM prabhagnaM vidrutaM dishaH || 46||

\hrule

\medskip
                  91
\medskip

sa~njaya uvAcha||

tasminmahati sa~Nkrande rAjA duryodhanastadA |
gA~Ngeyamupasa~Ngamya vinayenAbhivAdya cha || 1||

tasya sarvaM yathAvRRittamAkhyAtumupachakrame |
ghaTotkachasya vijayamAtmanashcha parAjayam || 2||

kathayAmAsa durdharSho viniHshvasya punaH punaH |
abravIchcha tadA rAjanbhIShmaM kurupitAmaham || 3||

bhavantaM samupAshritya vAsudevaM yathA paraiH |
pANDavairvigraho ghoraH samArabdho mayA prabho || 4||

ekAdasha samAkhyAtA akShauhiNyashcha yA mama |
nideshe tava tiShThanti mayA sArdhaM parantapa || 5||

so.ahaM bharatashArdUla bhImasenapurogamaiH |
ghaTotkachaM samAshritya pANDavairyudhi nirjitaH || 6||

tanme dahati gAtrANi shuShkavRRikShamivAnalaH |
tadichChAmi mahAbhAga tvatprasAdAtparantapa || 7||

rAkShasApasadaM hantuM svayameva pitAmaha |
tvAM samAshritya durdharShaM tanme kartuM tvamarhasi || 8||

etachChrutvA tu vachanaM rAj~no bharatasattama |
duryodhanamidaM vAkyaM bhIShmaH shAntanavo.abravIt || 9||

shRRiNu rAjanmama vacho yattvA vakShyAmi kaurava |
yathA tvayA mahArAja vartitavyaM parantapa || 10||

AtmA rakShyo raNe tAta sarvAvasthAsvari.ndama |
dharmarAjena sa~NgrAmastvayA kAryaH sadAnagha || 11||

arjunena yamAbhyAM vA bhImasenena vA punaH |
rAjadharmaM puraskRRitya rAjA rAjAnamRRichChati || 12||

ahaM droNaH kRRipo drauNiH kRRitavarmA cha sAtvataH |
shalyashcha saumadattishcha vikarNashcha mahArathaH || 13||

tava cha bhrAtaraH shUrA duHshAsanapurogamAH |
tvadarthaM pratiyotsyAmo rAkShasaM taM mahAbalam || 14||

tasminraudre rAkShasendre yadi te hRRichChayo mahAn |
ayaM vA gachChatu raNe tasya yuddhAya durmateH || 15||

bhagadatto mahIpAlaH pura.ndarasamo yudhi || 15||

etAvaduktvA rAjAnaM bhagadattamathAbravIt |
samakShaM pArthivendrasya vAkyaM vAkyavishAradaH || 16||

gachCha shIghraM mahArAja haiDimbaM yuddhadurmadam |
vArayasva raNe yatto miShatAM sarvadhanvinAm || 17||

rAkShasaM krUrakarmANaM yathendrastArakaM purA || 17||

tava divyAni chAstrANi vikramashcha parantapa |
samAgamashcha bahubhiH purAbhUdasuraiH saha || 18||

tvaM tasya rAjashArdUla pratiyoddhA mahAhave |
svabalena vRRito rAja~njahi rAkShasapu~Ngavam || 19||

etachChrutvA tu vachanaM bhIShmasya pRRitanApateH |
prayayau siMhanAdena parAnabhimukho drutam || 20||

tamAdravantaM samprekShya garjantamiva toyadam |
abhyavartanta sa~NkruddhAH pANDavAnAM mahArathAH || 21||

bhimaseno.abhimanyushcha rAkShasashcha ghaTotkachaH |
draupadeyAH satyadhRRitiH kShatradevashcha mAriSha || 22||

chedipo vasudAnashcha dashArNAdhipatistathA |
supratIkena tA.nshchApi bhagadatto.apyupAdravat || 23||

tataH samabhavadyuddhaM ghorarUpaM bhayAnakam |
pANDUnAM bhagadattena yamarAShTravivardhanam || 24||

pramuktA rathibhirbANA bhImavegAH sutejanAH |
te nipeturmahArAja nAgeShu cha ratheShu cha || 25||

prabhinnAshcha mahAnAgA vinItA hastisAdibhiH |
parasparaM samAsAdya saMnipeturabhItavat || 26||

madAndhA roShasa.nrabdhA viShANAgrairmahAhave |
bibhidurdantamusalaiH samAsAdya parasparam || 27||

hayAshcha chAmarApIDAH prAsapANibhirAsthitAH |
choditAH sAdibhiH kShipraM nipeturitaretaram || 28||

pAdAtAshcha padAtyoghaistADitAH shaktitomaraiH |
nyapatanta tadA bhUmau shatasho.atha sahasrashaH || 29||

rathinashcha tathA rAjankarNinAlIkasAyakaiH |
nihatya samare vIrAnsiMhanAdAnvinedire || 30||

tasmi.nstathA vartamAne sa~NgrAme lomaharShaNe |
bhagadatto maheShvAso bhImasenamathAdravat || 31||

ku~njareNa prabhinnena saptadhA sravatA madam |
parvatena yathA toyaM sravamANena sarvataH || 32||

kira~nsharasahasrANi supratIkashirogataH |
airAvatastho maghavAnvAridhArA ivAnagha || 33||

sa bhImaM sharadhArAbhistADayAmAsa pArthivaH |
parvataM vAridhArAbhiH prAvRRiShIva balAhakaH || 34||

bhImasenastu sa~NkruddhaH pAdarakShAnparaHshatAn |
nijaghAna maheShvAsaH sa~NkruddhaH sharavRRiShTibhiH || 35||

tAndRRiShTvA nihatAnkruddho bhagadattaH pratApavAn |
chodayAmAsa nAgendraM bhImasenarathaM prati || 36||

sa nAgaH preShitastena bANo jyAchodito yathA |
abhyadhAvata vegena bhImasenamari.ndamam || 37||

tamApatantaM samprekShya pANDavAnAM mahArathAH |
abhyavartanta vegena bhImasenapurogamAH || 38||

kekayAshchAbhimanyushcha draupadeyAshcha sarvashaH |
dashArNAdhipatiH shUraH kShatradevashcha mAriSha || 39||

chedipashchitraketushcha sa~NkruddhAH sarva eva te || 39||

uttamAstrANi divyAni darshayanto mahAbalAH |
tamekaM ku~njaraM kruddhAH samantAtparyavArayan || 40||

sa viddho bahubhirbANairvyarochata mahAdvipaH |
sa~njAtarudhirotpIDo dhAtuchitra ivAdrirAT || 41||

dashArNAdhipatishchApi gajaM bhUmidharopamam |
samAsthito.abhidudrAva bhagadattasya vAraNam || 42||

tamApatantaM samare gajaM gajapatiH sa cha |
dadhAra supratIko.api veleva makarAlayam || 43||

vAritaM prekShya nAgendraM dashArNasya mahAtmanaH |
sAdhu sAdhviti sainyAni pANDaveyAnyapUjayan || 44||

tataH prAgjyotiShaH kruddhastomarAnvai chaturdasha |
prAhiNottasya nAgasya pramukhe nRRipasattama || 45||

tasya varma mukhatrANaM shAtakumbhapariShkRRitam |
vidArya prAvishankShipraM valmIkamiva pannagAH || 46||

sa gADhaviddho vyathito nAgo bharatasattama |
upAvRRittamadaH kShipraM sa nyavartata vegataH || 47||

pradudrAva cha vegena praNadanbhairavaM svanam |
sa mardamAnaH svabalaM vAyurvRRikShAnivaujasA || 48||

tasminparAjite nAge pANDavAnAM mahArathAH |
siMhanAdaM vinadyochchairyuddhAyaivopatasthire || 49||

tato bhImaM puraskRRitya bhagadattamupAdravan |
kiranto vividhAnbANA~nshastrANi vividhAni cha || 50||

teShAmApatatAM rAjansa~NkruddhAnAmamarShiNAm |
shrutvA sa ninadaM ghoramamarShAdgatasAdhvasaH || 51||

bhagadatto maheShvAsaH svanAgaM pratyachodayat || 51||

a~NkushA~NguShThanuditaH sa gajapravaro yudhi |
tasminkShaNe samabhavatsa.nvartaka ivAnalaH || 52||

rathasa~NghA.nstathA nAgAnhayA.nshcha saha sAdibhiH |
pAdAtA.nshcha susa~NkruddhaH shatasho.atha sahasrashaH || 53||

amRRidnAtsamare rAjansampradhAva.nstatastataH || 53||

tena sa.nloDyamAnaM tu pANDUnAM tadbalaM mahat |
sa~nchukocha mahArAja charmevAgnau samAhitam || 54||

bhagnaM tu svabalaM dRRiShTvA bhagadattena dhImatA |
ghaTotkacho.atha sa~Nkruddho bhagadattamupAdravat || 55||

vikaTaH puruSho rAjandIptAsyo dIptalochanaH |
rUpaM vibhIShaNaM kRRitvA roSheNa prajvalanniva || 56||

jagrAha vipulaM shUlaM girINAmapi dAraNam |
nAgaM jighA.nsuH sahasA chikShepa cha mahAbalaH || 57||

saviShphuli~NgajvAlAbhiH samantAtpariveShTitam || 57||

tamApatantaM sahasA dRRiShTvA jvAlAkulaM raNe |
chikShepa ruchiraM tIkShNamardhachandraM sa pArthivaH || 58||

chichCheda sumahachChUlaM tena bANena vegavat || 58||

nipapAta dvidhA ChinnaM shUlaM hemapariShkRRitam |
mahAshaniryathA bhraShTA shakramuktA nabhogatA || 59||

shUlaM nipatitaM dRRiShTvA dvidhA kRRittaM sa pArthivaH |
rukmadaNDAM mahAshaktiM jagrAhAgnishikhopamAm || 60||

chikShepa tAM rAkShasasya tiShTha tiShTheti chAbravIt || 60||

tAmApatantIM samprekShya viyatsthAmashanImiva |
utpatya rAkShasastUrNaM jagrAha cha nanAda cha || 61||

babha~nja chainAM tvarito jAnunyAropya bhArata |
pashyataH pArthivendrasya tadadbhutamivAbhavat || 62||

tadavekShya kRRitaM karma rAkShasena balIyasA |
divi devAH sagandharvA munayashchApi vismitAH || 63||

pANDavAshcha maheShvAsA bhImasenapurogamAH |
sAdhu sAdhviti nAdena pRRithivImanunAdayan || 64||

taM tu shrutvA mahAnAdaM prahRRiShTAnAM mahAtmanAm |
nAmRRiShyata maheShvAso bhagadattaH pratApavAn || 65||

sa visphArya mahachchApamindrAshanisamasvanam |
abhidudrAva vegena pANDavAnAM mahArathAn || 66||

visRRijanvimalA.nstIkShNAnnArAchA~njvalanaprabhAn || 66||

bhImamekena vivyAdha rAkShasaM navabhiH sharaiH |
abhimanyuM tribhishchaiva kekayAnpa~nchabhistathA || 67||

pUrNAyatavisRRiShTena svarNapu~Nkhena patriNA |
bibheda dakShiNaM bAhuM kShatradevasya chAhave || 68||

papAta sahasA tasya sasharaM dhanuruttamam || 68||

draupadeyA.nstataH pa~ncha pa~nchabhiH samatADayat |
bhImasenasya cha krodhAnnijaghAna tura~NgamAn || 69||

dhvajaM kesariNaM chAsya chichCheda vishikhaistribhiH |
nirbibheda tribhishchAnyaiH sArathiM chAsya patribhiH || 70||

sa gADhaviddho vyathito rathopastha upAvishat |
vishoko bharatashreShTha bhagadattena sa.nyuge || 71||

tato bhImo mahArAja viratho rathinAM varaH |
gadAM pragRRihya vegena prachaskanda mahArathAt || 72||

tamudyatagadaM dRRiShTvA sashRRi~Ngamiva parvatam |
tAvakAnAM bhayaM ghoraM samapadyata bhArata || 73||

etasminneva kAle tu pANDavaH kRRiShNasArathiH |
AjagAma mahArAja nighna~nshatrUnsahasrashaH || 74||

yatra tau puruShavyAghrau pitAputrau parantapau |
prAgjyotiSheNa sa.nsaktau bhImasenaghaTotkachau || 75||

dRRiShTvA tu pANDavo rAjanyudhyamAnAnmahArathAn |
tvarito bharatashreShTha tatrAyAdvikira~nsharAn || 76||

tato duryodhano rAjA tvaramANo mahArathaH |
senAmachodayatkShipraM rathanAgAshvasa~NkulAm || 77||

tAmApatantIM sahasA kauravANAM mahAchamUm |
abhidudrAva vegena pANDavaH shvetavAhanaH || 78||

bhagadatto.api samare tena nAgena bhArata |
vimRRidnanpANDavabalaM yudhiShThiramupAdravat || 79||

tadAsIttumulaM yuddhaM bhagadattasya mAriSha |
pA~nchAlaiH sRRi~njayaishchaiva kekayaishchodyatAyudhaiH || 80||

bhImaseno.api samare tAvubhau keshavArjunau |
AshrAvayadyathAvRRittamirAvadvadhamuttamam || 81||

\hrule

\medskip
                  92
\medskip

sa~njaya uvAcha||

putraM tu nihataM shrutvA irAvantaM dhana~njayaH |
duHkhena mahatAviShTo niHshvasanpannago yathA || 1||

abravItsamare rAjanvAsudevamidaM vachaH |
idaM nUnaM mahAprAj~no viduro dRRiShTavAnpurA || 2||

kurUNAM pANDavAnAM cha kShayaM ghoraM mahAmatiH |
tato nivArayitavAndhRRitarAShTraM janeshvaram || 3||

avadhyA bahavo vIrAH sa~NgrAme madhusUdana |
nihatAH kauravaiH sa~Nkhye tathAsmAbhishcha te hatAH || 4||

arthahetornarashreShTha kriyate karma kutsitam |
dhigarthAnyatkRRite hyevaM kriyate j~nAtisa~NkShayaH || 5||

adhanasya mRRitaM shreyo na cha j~nAtivadhAddhanam |
kiM nu prApsyAmahe kRRiShNa hatvA j~nAtInsamAgatAn || 6||

duryodhanAparAdhena shakuneH saubalasya cha |
kShatriyA nidhanaM yAnti karNadurmantritena cha || 7||

idAnIM cha vijAnAmi sukRRitaM madhusUdana |
kRRitaM rAj~nA mahAbAho yAchatA sma suyodhanam || 8||

rAjyArdhaM pa~ncha vA grAmAnnAkArShItsa cha durmatiH || 8||

dRRiShTvA hi kShatriyA~nshUrA~nshayAnAndharaNItale |
nindAmi bhRRishamAtmAnaM dhigastu kShatrajIvikAm || 9||

ashaktamiti mAmete j~nAsyanti kShatriyA raNe |
yuddhaM mamaibhiruchitaM j~nAtibhirmadhusUdana || 10||

sa~nchodaya hayAnkShipraM dhArtarAShTrachamUM prati |
pratariShye mahApAraM bhujAbhyAM samarodadhim || 11||

nAyaM klIbayituM kAlo vidyate mAdhava kvachit || 11||

evamuktastu pArthena keshavaH paravIrahA |
chodayAmAsa tAnashvAnpANDurAnvAtaraMhasaH || 12||

atha shabdo mahAnAsIttava sainyasya bhArata |
mArutoddhUtavegasya sAgarasyeva parvaNi || 13||

aparAhNe mahArAja sa~NgrAmaH samapadyata |
parjanyasamanirghoSho bhIShmasya saha pANDavaiH || 14||

tato rAja.nstava sutA bhImasenamupAdravan |
parivArya raNe droNaM vasavo vAsavaM yathA || 15||

tataH shAntanavo bhIShmaH kRRipashcha rathinAM varaH |
bhagadattaH susharmA cha dhana~njayamupAdravan || 16||

hArdikyo bAhlikashchaiva sAtyakiM samabhidrutau |
ambaShThakastu nRRipatirabhimanyumavArayat || 17||

sheShAstvanye mahArAja sheShAneva mahArathAn |
tataH pravavRRite yuddhaM ghorarUpaM bhayAvaham || 18||

bhImasenastu samprekShya putrA.nstava janeshvara |
prajajvAla raNe kruddho haviShA havyavADiva || 19||

putrAstu tava kaunteyaM ChAdayAM chakrire sharaiH |
prAvRRiShIva mahArAja jaladAH parvataM yathA || 20||

sa chChAdyamAno bahudhA putraistava vishAM pate |
sRRikkiNI vilihanvIraH shArdUla iva darpitaH || 21||

vyUDhoraskaM tato bhImaH pAtayAmAsa pArthiva |
kShurapreNa sutIkShNena so.abhavadgatajIvitaH || 22||

apareNa tu bhallena pItena nishitena cha |
apAtayatkuNDalinaM siMhaH kShudramRRigaM yathA || 23||

tataH sunishitAnpItAnsamAdatta shilImukhAn |
sa sapta tvarayA yuktaH putrA.nste prApya mAriSha || 24||

preShitA bhImasenena sharAste dRRiDhadhanvanA |
apAtayanta putrA.nste rathebhyaH sumahArathAn || 25||

anAdhRRiShTiM kuNDabhedaM vairATaM dIrghalochanam |
dIrghabAhuM subAhuM cha tathaiva kanakadhvajam || 26||

prapatanta sma te vIrA virejurbharatarShabha |
vasante puShpashabalAshchUtAH prapatitA iva || 27||

tataH pradudruvuH sheShAH putrAstava vishAM pate |
taM kAlamiva manyanto bhImasenaM mahAbalam || 28||

droNastu samare vIraM nirdahantaM sutA.nstava |
yathAdriM vAridhArAbhiH samantAdvyakirachCharaiH || 29||

tatrAdbhutamapashyAma kuntIputrasya pauruSham |
droNena vAryamANo.api nijaghne yatsutA.nstava || 30||

yathA hi govRRiSho varShaM sandhArayati khAtpatat |
bhImastathA droNamuktaM sharavarShamadIdharat || 31||

adbhutaM cha mahArAja tatra chakre vRRikodaraH |
yatputrA.nste.avadhItsa~Nkhye droNaM chaiva nyayodhayat || 32||

putreShu tava vIreShu chikrIDArjunapUrvajaH |
mRRigeShviva mahArAja charanvyAghro mahAbalaH || 33||

yathA vA pashumadhyastho drAvayeta pashUnvRRikaH |
vRRikodarastava sutA.nstathA vyadrAvayadraNe || 34||

gA~Ngeyo bhagadattashcha gautamashcha mahArathaH |
pANDavaM rabhasaM yuddhe vArayAmAsurarjunam || 35||

astrairastrANi sa.nvArya teShAM so.atiratho raNe |
pravIrA.nstava sainyeShu preShayAmAsa mRRityave || 36||

abhimanyushcha rAjAnamambaShThaM lokavishrutam |
virathaM rathinAM shreShThaM kArayAmAsa sAyakaiH || 37||

viratho vadhyamAnaH sa saubhadreNa yashasvinA |
avaplutya rathAttUrNaM savrIDo manujAdhipaH || 38||

asiM chikShepa samare saubhadrasya mahAtmanaH |
Aruroha rathaM chaiva hArdikyasya mahAtmanaH || 39||

ApatantaM tu nistri.nshaM yuddhamArgavishAradaH |
lAghavAdvya.nsayAmAsa saubhadraH paravIrahA || 40||

vya.nsitaM vIkShya nistri.nshaM saubhadreNa raNe tadA |
sAdhu sAdhviti sainyAnAM praNAdo.abhUdvishAM pate || 41||

dhRRiShTadyumnamukhAstvanye tava sainyamayodhayan |
tathaiva tAvakAH sarve pANDusainyamayodhayan || 42||

tatrAkrando mahAnAsIttava teShAM cha bhArata |
nighnatAM bhRRishamanyonyaM kurvatAM karma duShkaram || 43||

anyonyaM hi raNe shUrAH kesheShvAkShipya mAriSha |
nakhairdantairayudhyanta muShTibhirjAnubhistathA || 44||

bAhubhishcha talaishchaiva nistri.nshaishcha susa.nshitaiH |
vivaraM prApya chAnyonyamanayanyamasAdanam || 45||

nyahanachcha pitA putraM putrashcha pitaraM raNe |
vyAkulIkRRitasa~NkalpA yuyudhustatra mAnavAH || 46||

raNe chArUNi chApAni hemapRRiShThAni bhArata |
hatAnAmapaviddhAni kalApAshcha mahAdhanAH || 47||

jAtarUpamayaiH pu~Nkhai rAjataishcha shitAH sharAH |
tailadhautA vyarAjanta nirmuktabhujagopamAH || 48||

hastidantatsarUnkhaDgA~njAtarUpapariShkRRitAn |
charmANi chApaviddhAni rukmapRRiShThAni dhanvinAm || 49||

suvarNavikRRitaprAsAnpaTTishAnhemabhUShitAn |
jAtarUpamayAshcharShTIH shaktyashcha kanakojjvalAH || 50||

apakRRittAshcha patitA musalAni gurUNi cha |
parighAnpaTTishA.nshchaiva bhiNDipAlA.nshcha mAriSha || 51||

patitA.nstomarA.nshchApi chitrA hemapariShkRRitAH |
kuthAshcha bahudhAkArAshchAmaravyajanAni cha || 52||

nAnAvidhAni shastrANi visRRijya patitA narAH |
jIvanta iva dRRishyante gatasattvA mahArathAH || 53||

gadAvimathitairgAtrairmusalairbhinnamastakAH |
gajavAjirathakShuNNAH sherate sma narAH kShitau || 54||

tathaivAshvanRRinAgAnAM sharIrairAbabhau tadA |
sa~nChannA vasudhA rAjanparvatairiva sarvataH || 55||

samare patitaishchaiva shaktyRRiShTisharatomaraiH |
nistri.nshaiH paTTishaiH prAsairayaskuntaiH parashvadhaiH || 56||

parighairbhiNDipAlaishcha shataghnIbhistathaiva cha |
sharIraiH shastrabhinnaishcha samAstIryata medinI || 57||

niHshabdairalpashabdaishcha shoNitaughapariplutaiH |
gatAsubhiramitraghna vibabhau sa.nvRRitA mahI || 58||

satalatraiH sakeyUrairbAhubhishchandanokShitaiH |
hastihastopamaishChinnairUrubhishcha tarasvinAm || 59||

baddhachUDAmaNidharaiH shirobhishcha sakuNDalaiH |
patitairvRRiShabhAkShANAM babhau bhArata medinI || 60||

kavachaiH shoNitAdigdhairviprakIrNaishcha kA~nchanaiH |
rarAja subhRRishaM bhUmiH shAntArchibhirivAnalaiH || 61||

vipraviddhaiH kalApaishcha patitaishcha sharAsanaiH |
viprakIrNaiH sharaishchApi rukmapu~NkhaiH samantataH || 62||

rathaishcha bahubhirbhagnaiH ki~NkiNIjAlamAlibhiH |
vAjibhishcha hataiH kIrNaiH srastajihvaiH sashoNitaiH || 63||

anukarShaiH patAkAbhirupAsa~Ngairdhvajairapi |
pravIrANAM mahAsha~NkhairviprakIrNaishcha pANDuraiH || 64||

srastahastaishcha mAta~NgaiH shayAnairvibabhau mahI |
nAnArUpairala~NkAraiH pramadevAbhyala~NkRRitA || 65||

dantibhishchAparaistatra saprAsairgADhavedanaiH |
karaiH shabdaM vimu~nchadbhiH shIkaraM cha muhurmuhuH || 66||

vibabhau tadraNasthAnaM dhamyamAnairivAchalaiH || 66||

nAnArAgaiH kambalaishcha paristomaishcha dantinAm |
vaiDUryamaNidaNDaishcha patitaira~NkushaiH shubhaiH || 67||

ghaNTAbhishcha gajendrANAM patitAbhiH samantataH |
vighATitavichitrAbhiH kuthAbhI rA~NkavaistathA || 68||

graiveyaishchitrarUpaishcha rukmakakShyAbhireva cha |
yantraishcha bahudhA Chinnaistomaraishcha sakampanaiH || 69||

ashvAnAM reNukapilai rukmachChannairurashChadaiH |
sAdinAM cha bhujaishChinnaiH patitaiH sA~NgadaistathA || 70||

prAsaishcha vimalaistIkShNairvimalAbhistatharShTibhiH |
uShNIShaishcha tathA ChinnaiH praviddhaishcha tatastataH || 71||

vichitrairardhachandraishcha jAtarUpapariShkRRitaiH |
ashvAstaraparistomai rA~NkavairmRRiditaistathA || 72||

narendrachUDAmaNibhirvichitraishcha mahAdhanaiH |
ChatraistathApaviddhaishcha chAmaravyajanairapi || 73||

padmendudyutibhishchaiva vadanaishchArukuNDalaiH |
kL^iptashmashrubhiratyarthaM vIrANAM samala~NkRRitaiH || 74||

apaviddhairmahArAja suvarNojjvalakuNDalaiH |
grahanakShatrashabalA dyaurivAsIdvasundharA || 75||

evamete mahAsene mRRidite tatra bhArata |
parasparaM samAsAdya tava teShAM cha sa.nyuge || 76||

teShu shrAnteShu bhagneShu mRRiditeShu cha bhArata |
rAtriH samabhavadghorA nApashyAma tato raNam || 77||

tato.avahAraM sainyAnAM prachakruH kurupANDavAH |
ghore nishAmukhe raudre vartamAne sudAruNe || 78||

avahAraM tataH kRRitvA sahitAH kurupANDavAH |
nyavishanta yathAkAlaM gatvA svashibiraM tadA || 79||

\hrule

\medskip
              navamayuddhadivasaH
                  93
\medskip

sa~njaya uvAcha||

tato duryodhano rAjA shakunishchApi saubalaH |
duHshAsanashcha putraste sUtaputrashcha durjayaH || 1||

samAgamya mahArAja mantraM chakrUrvivakShitam |
kathaM pANDusutA yuddhe jetavyAH sagaNA iti || 2||

tato duryodhano rAjA sarvA.nstAnAha mantriNaH |
sUtaputraM samAbhAShya saubalaM cha mahAbalam || 3||

droNo bhIShmaH kRRipaH shalyaH saumadattishcha sa.nyuge |
na pArthAnpratibAdhante na jAne tatra kAraNam || 4||

avadhyamAnAste chApi kShapayanti balaM mama |
so.asmi kShINabalaH karNa kShINashastrashcha sa.nyuge || 5||

nikRRitaH pANDavaiH shUrairavadhyairdaivatairapi |
so.ahaM sa.nshayamApannaH prakariShye kathaM raNam || 6||

tamabravInmahArAja sUtaputro narAdhipam |
mA shucho bharatashreShTha prakariShye priyaM tava || 7||

bhIShmaH shAntanavastUrNamapayAtu mahAraNAt |
nivRRitte yudhi gA~Ngeye nyastashastre cha bhArata || 8||

ahaM pArthAnhaniShyAmi sanitAnsarvasomakaiH |
pashyato yudhi bhIShmasya shape satyena te nRRipa || 9||

pANDaveShu dayAM rAjansadA bhIShmaH karoti vai |
ashaktashcha raNe bhIShmo jetumetAnmahArathAn || 10||

abhimAnI raNe bhIShmo nityaM chApi raNapriyaH |
sa kathaM pANDavAnyuddhe jeShyate tAta sa~NgatAn || 11||

sa tvaM shIghramito gatvA bhIShmasya shibiraM prati |
anumAnya raNe bhIShmaM shastraM nyAsaya bhArata || 12||

nyastashastre tato bhIShme nihatAnpashya pANDavAn |
mayaikena raNe rAjansasuhRRidgaNabAndhavAn || 13||

evamuktastu karNena putro duryodhanastava |
abravIdbhrAtaraM tatra duHshAsanamidaM vachaH || 14||

anuyAtraM yathA sajjaM sarvaM bhavati sarvataH |
duHshAsana tathA kShipraM sarvamevopapAdaya || 15||

evamuktvA tato rAjankarNamAha janeshvaraH |
anumAnya raNe bhIShmamito.ahaM dvipadAM varam || 16||

AgamiShye tataH kShipraM tvatsakAshamari.ndama |
tatastvaM puruShavyAghra prakariShyasi sa.nyugam || 17||

niShpapAta tatastUrNaM putrastava vishAM pate |
sahito bhrAtRRibhiH sarvairdevairiva shatakratuH || 18||

tatastaM nRRipashArdUlaM shArdUlasamavikramam |
ArohayaddhayaM tUrNaM bhrAtA duHshAsanastadA || 19||

a~NgadI baddhamukuTo hastAbharaNavAnnRRipaH |
dhArtarAShTro mahArAja vibabhau sa mahendravat || 20||

bhANDIpuShpanikAshena tapanIyanibhena cha |
anuliptaH parArdhyena chandanena sugandhinA || 21||

arajombarasa.nvItaH siMhakhelagatirnRRipaH |
shushubhe vimalArchiShma~nsharadIva divAkaraH || 22||

taM prayAntaM naravyAghraM bhIShmasya shibiraM prati |
anujagmurmaheShvAsAH sarvalokasya dhanvinaH || 23||

bhrAtarashcha maheShvAsAstridashA iva vAsavam || 23||

hayAnanye samAruhya gajAnanye cha bhArata |
rathairanye narashreShThAH parivavruH samantataH || 24||

AttashastrAshcha suhRRido rakShaNArthaM mahIpateH |
prAdurbabhUvuH sahitAH shakrasyevAmarA divi || 25||

sampUjyamAnaH kurubhiH kauravANAM mahArathaH |
prayayau sadanaM rAjangA~Ngeyasya yashasvinaH || 26||

anvIyamAnaH sahitaiH sodaraiH sarvato nRRipaH || 26||

dakShiNaM dakShiNaH kAle sambhRRitya svabhujaM tadA |
hastihastopamaM shaikShaM sarvashatrunibarhaNam || 27||

pragRRihNanna~njalInnR^INAmudyatAnsarvatodisham |
shushrAva madhurA vAcho nAnAdeshanivAsinAm || 28||

sa.nstUyamAnaH sUtaishcha mAgadhaishcha mahAyashAH |
pUjayAnashcha tAnsarvAnsarvalokeshvareshvaraH || 29||

pradIpaiH kA~nchanaistatra gandhatailAvasechanaiH |
parivavrurmahAtmAnaM prajvaladbhiH samantataH || 30||

sa taiH parivRRito rAjA pradIpaiH kA~nchanaiH shubhaiH |
shushubhe chandramA yukto dIptairiva mahAgrahaiH || 31||

ka~nchukoShNIShiNastatra vetrajharjharapANayaH |
protsArayantaH shanakaistaM janaM sarvatodisham || 32||

samprApya tu tato rAjA bhIShmasya sadanaM shubham |
avatIrya hayAchchApi bhIShmaM prApya janeshvaraH || 33||

abhivAdya tato bhIShmaM niShaNNaH paramAsane |
kA~nchane sarvatobhadre spardhyAstaraNasa.nvRRite || 34||

uvAcha prA~njalirbhIShmaM bAShpakaNTho.ashrulochanaH || 34||

tvAM vayaM samupAshritya sa.nyuge shatrusUdana |
utsahema raNe jetuM sendrAnapi surAsurAn || 35||

kimu pANDusutAnvIrAnsasuhRRidgaNabAndhavAn |
tasmAdarhasi gA~Ngeya kRRipAM kartuM mayi prabho || 36||

jahi pANDusutAnvIrAnmahendra iva dAnavAn || 36||

pUrvamuktaM mahAbAho nihaniShyAmi somakAn |
pA~nchAlAnpANDavaiH sArdhaM karUShA.nshcheti bhArata || 37||

tadvachaH satyamevAstu jahi pArthAnsamAgatAn |
somakA.nshcha maheShvAsAnsatyavAgbhava bhArata || 38||

dayayA yadi vA rAjandveShyabhAvAnmama prabho |
mandabhAgyatayA vApi mama rakShasi pANDavAn || 39||

anujAnIhi samare karNamAhavashobhinam |
sa jeShyati raNe pArthAnsasuhRRidgaNabAndhavAn || 40||

etAvaduktvA nRRipatiH putro duryodhanastava |
novAcha vachanaM ki~nchidbhIShmaM bhImaparAkramam || 41||

\hrule

\medskip
                  94
\medskip

sa~njaya uvAcha||

vAkShalyaistava putreNa so.atividdhaH pitAmahaH |
duHkhena mahatAviShTo novAchApriyamaNvapi || 1||

sa dhyAtvA suchiraM kAlaM duHkharoShasamanvitaH |
shvasamAno yathA nAgaH praNunno vai shalAkayA || 2||

udvRRitya chakShuShI kopAnnirdahanniva bhArata |
sadevAsuragandharvaM lokaM lokavidAM varaH || 3||

abravIttava putraM tu sAmapUrvamidaM vachaH || 3||

kiM nu duryodhanaivaM mAM vAkShalyairupavidhyasi |
ghaTamAnaM yathAshakti kurvANaM cha tava priyam || 4||

juhvAnaM samare prANA.nstavaiva hitakAmyayA || 4||

yadA tu pANDavaH shUraH khANDave.agnimatarpayat |
parAjitya raNe shakraM paryAptaM tannidarshanam || 5||

yadA cha tvAM mahAbAho gandharvairhRRitamojasA |
amochayatpANDusutaH paryAptaM tannidarshanam || 6||

dravamANeShu shUreShu sodareShu tathAbhibho |
sUtaputre cha rAdheye paryAptaM tannidarshanam || 7||

yachcha naH sahitAnsarvAnvirATanagare tadA |
eka eva samudyAtaH paryAptaM tannidarshanam || 8||

droNaM cha yudhi sa.nrabdhaM mAM cha nirjitya sa.nyuge |
karNaM cha tvAM cha drauNiM cha kRRipaM cha sumahAratham || 9||

vAsA.nsi sa samAdatta paryAptaM tannidarshanam || 9||

nivAtakavachAnyuddhe vAsavenApi durjayAn |
jitavAnsamare pArthaH paryAptaM tannidarshanam || 10||

ko hi shakto raNe jetuM pANDavaM rabhasaM raNe |
tvaM tu mohAnna jAnIShe vAchyAvAchyaM suyodhana || 11||

mumUrShurhi naraH sarvAnvRRikShAnpashyati kA~nchanAn |
tathA tvamapi gAndhAre viparItAni pashyasi || 12||

svayaM vairaM mahatkRRitvA pANDavaiH sahasRRi~njayaiH |
yudhyasva tAnadya raNe pashyAmaH puruSho bhava || 13||

ahaM tu somakAnsarvAnsapA~nchAlAnsamAgatAn |
nihaniShye naravyAghra varjayitvA shikhaNDinam || 14||

tairvAhaM nihataH sa~Nkhye gamiShye yamasAdanam |
tAnvA nihatya sa~NgrAme prItiM dAsyAmi vai tava || 15||

pUrvaM hi strI samutpannA shikhaNDI rAjaveshmani |
varadAnAtpumA~njAtaH saiShA vai strI shikhaNDinI || 16||

tAmahaM na haniShyAmi prANatyAge.api bhArata |
yAsau prA~NnirmitA dhAtrA saiShA vai strI shikhaNDinI || 17||

sukhaM svapihi gAndhAre shvo.asmi kartA mahAraNam |
yajjanAH kathayiShyanti yAvatsthAsyati medinI || 18||

evamuktastava suto nirjagAma janeshvara |
abhivAdya guruM mUrdhnA prayayau svaM niveshanam || 19||

Agamya tu tato rAjA visRRijya cha mahAjanam |
pravivesha tatastUrNaM kShayaM shatrukShaya~NkaraH || 20||

praviShTaH sa nishAM tAM cha gamayAmAsa pArthivaH || 20||

\hrule

\medskip
                  95
\medskip

sa~njaya uvAcha||

prabhAtAyAM tu sharvaryAM prAtarutthAya vai nRRipaH |
rAj~naH samAj~nApayata senAM yojayateti ha || 1||

adya bhIShmo raNe kruddho nihaniShyati somakAn || 1||

duryodhanasya tachChrutvA rAtrau vilapitaM bahu |
manyamAnaH sa taM rAjanpratyAdeshamivAtmanaH || 2||

nirvedaM paramaM gatvA vinindya paravAchyatAm |
dIrghaM dadhyau shAntanavo yoddhukAmo.arjunaM raNe || 3||

i~Ngitena tu tajj~nAtvA gA~Ngeyena vichintitam |
duryodhano mahArAja duHshAsanamachodayat || 4||

duHshAsana rathAstUrNaM yujyantAM bhIShmarakShiNaH |
dvAtri.nshattvamanIkAni sarvANyevAbhichodaya || 5||

idaM hi samanuprAptaM varShapUgAbhichintitam |
pANDavAnAM sasainyAnAM vadho rAjyasya chAgamaH || 6||

tatra kAryamahaM manye bhIShmasyaivAbhirakShaNam |
sa no guptaH sukhAya syAddhanyAtpArthA.nshcha sa.nyuge || 7||

abravIchcha vishuddhAtmA nAhaM hanyAM shikhaNDinam |
strIpUrvako hyasau jAtastasmAdvarjyo raNe mayA || 8||

lokastadveda yadahaM pituH priyachikIrShayA |
rAjyaM sphItaM mahAbAho striyashcha tyaktavAnpurA || 9||

naiva chAhaM striyaM jAtu na strIpUrvaM katha~nchana |
hanyAM yudhi narashreShTha satyametadbravImi te || 10||

ayaM strIpUrvako rAja~nshikhaNDI yadi te shrutaH |
udyoge kathitaM yattattathA jAtA shikhaNDinI || 11||

kanyA bhUtvA pumA~njAtaH sa cha yotsyati bhArata |
tasyAhaM pramukhe bANAnna mu~ncheyaM katha~nchana || 12||

yuddhe tu kShatriyA.nstAta pANDavAnAM jayaiShiNaH |
sarvAnanyAnhaniShyAmi samprAptAnbANagocharAn || 13||

evaM mAM bharatashreShTho gA~NgeyaH prAha shAstravit |
tatra sarvAtmanA manye bhIShmasyaivAbhipAlanam || 14||

arakShyamANaM hi vRRiko hanyAtsiMhaM mahAvane |
mA vRRikeNeva shArdUlaM ghAtayema shikhaNDinA || 15||

mAtulaH shakuniH shalyaH kRRipo droNo vivi.nshatiH |
yattA rakShantu gA~NgeyaM tasmingupte dhruvo jayaH || 16||

etachChrutvA tu rAjAno duryodhanavachastadA |
sarvato rathava.nshena gA~NgeyaM paryavArayan || 17||

putrAshcha tava gA~NgeyaM parivArya yayurmudA |
kampayanto bhuvaM dyAM cha kShobhayantashcha pANDavAn || 18||

tai rathaishcha susa.nyuktairdantibhishcha mahArathAH |
parivArya raNe bhIShmaM da.nshitAH samavasthitAH || 19||

yathA devAsure yuddhe tridashA vajradhAriNam |
sarve te sma vyatiShThanta rakShantastaM mahAratham || 20||

tato duryodhano rAjA punarbhrAtaramabravIt |
savyaM chakraM yudhAmanyuruttamaujAshcha dakShiNam || 21||

goptArAvarjunasyaitAvarjuno.api shikhaNDinaH || 21||

sa rakShyamANaH pArthena tathAsmAbhirvivarjitaH |
yathA bhIShmaM na no hanyAdduHshAsana tathA kuru || 22||

bhrAtustadvachanaM shrutvA putro duHshAsanastava |
bhIShmaM pramukhataH kRRitvA prayayau senayA saha || 23||

bhIShmaM tu rathava.nshena dRRiShTvA tamabhisa.nvRRitam |
arjuno rathinAM shreShTho dhRRiShTadyumnamuvAcha ha || 24||

shikhaNDinaM naravyAghra bhIShmasya pramukhe.anagha |
sthApayasvAdya pA~nchAlya tasya goptAhamapyuta || 25||

tataH shAntanavo bhIShmo niryayau senayA saha |
vyUhaM chAvyUhata mahatsarvatobhadramAhave || 26||

kRRipashcha kRRitavarmA cha shaibyashchaiva mahArathaH |
shakuniH saindhavashchaiva kAmbojashcha sudakShiNaH || 27||

bhIShmeNa sahitAH sarve putraishcha tava bhArata |
agrataH sarvasainyAnAM vyUhasya pramukhe sthitAH || 28||

droNo bhUrishravAH shalyo bhagadattashcha mAriSha |
dakShiNaM pakShamAshritya sthitA vyUhasya da.nshitAH || 29||

ashvatthAmA somadatta Avantyau cha mahArathau |
mahatyA senayA yuktA vAmaM pakShamapAlayan || 30||

duryodhano mahArAja trigartaiH sarvato vRRitaH |
vyUhamadhye sthito rAjanpANDavAnprati bhArata || 31||

alambuso rathashreShThaH shrutAyushcha mahArathaH |
pRRiShThataH sarvasainyAnAM sthitau vyUhasya da.nshitau || 32||

evamete tadA vyUhaM kRRitvA bhArata tAvakAH |
saMnaddhAH samadRRishyanta pratapanta ivAgnayaH || 33||

tathA yudhiShThiro rAjA bhImasenashcha pANDavaH |
nakulaH sahadevashcha mAdrIputrAvubhAvapi || 34||

agrataH sarvasainyAnAM sthitA vyUhasya da.nshitAH || 34||

dhRRiShTadyumno virATashcha sAtyakishcha mahArathaH |
sthitAH sainyena mahatA parAnIkavinAshanAH || 35||

shikhaNDI vijayashchaiva rAkShasashcha ghaTotkachaH |
chekitAno mahAbAhuH kuntibhojashcha vIryavAn || 36||

sthitA raNe mahArAja mahatyA senayA vRRitAH || 36||

abhimanyurmaheShvAso drupadashcha mahArathaH |
kekayA bhrAtaraH pa~ncha sthitA yuddhAya da.nshitAH || 37||

evaM te.api mahAvyUhaM prativyUhya sudurjayam |
pANDavAH samare shUrAH sthitA yuddhAya mAriSha || 38||

tAvakAstu raNe yattAH sahasenA narAdhipAH |
abhyudyayU raNe pArthAnbhIShmaM kRRitvAgrato nRRipa || 39||

tathaiva pANDavA rAjanbhImasenapurogamAH |
bhIShmaM yuddhapariprepsuM sa~NgrAme vijigIShavaH || 40||

kShveDAH kilikilAshabdAnkrakachAngoviShANikAH |
bherImRRida~NgapaNavAnnAdayantashcha puShkarAn || 41||

pANDavA abhyadhAvanta nadanto bhairavAnravAn || 41||

bherImRRida~Ngasha~NkhAnAM dundubhInAM cha nisvanaiH |
utkruShTasiMhanAdaishcha valgitaishcha pRRithagvidhaiH || 42||

vayaM pratinadantastAnabhyagachChAma satvarAH |
sahasaivAbhisa~NkruddhAstadAsIttumulaM mahat || 43||

tato.anyonyaM pradhAvantaH samprahAraM prachakrire |
tataH shabdena mahatA prachakampe vasundharA || 44||

pakShiNashcha mahAghoraM vyAharanto vibabhramuH |
saprabhashchoditaH sUryo niShprabhaH samapadyata || 45||

vavushcha tumulA vAtAH sha.nsantaH sumahadbhayam |
ghorAshcha ghoranirhrAdAH shivAstatra vavAshire || 46||

vedayantyo mahArAja mahadvaishasamAgatam || 46||

dishaH prajvalitA rAjanpA.nsuvarShaM papAta cha |
rudhireNa samunmishramasthivarShaM tathaiva cha || 47||

rudatAM vAhanAnAM cha netrebhyaH prApatajjalam |
susruvushcha shakRRinmUtraM pradhyAyanto vishAM pate || 48||

antarhitA mahAnAdAH shrUyante bharatarShabha |
rakShasAM puruShAdAnAM nadatAM bhairavAnravAn || 49||

sampatantaH sma dRRishyante gomAyubakavAyasAH |
shvAnashcha vividhairnAdairbhaShantastatra tasthire || 50||

jvalitAshcha maholkA vai samAhatya divAkaram |
nipetuH sahasA bhUmau vedayAnA mahadbhayam || 51||

mahAntyanIkAni mahAsamuchChraye  samAgame pANDavadhArtarAShTrayoH |
prakAshire sha~NkhamRRida~NganisvanaiH  prakampitAnIva vanAni vAyunA || 52||

narendranAgAshvasamAkulAnA mabhyAyatInAmashive muhUrte |
babhUva ghoShastumulashchamUnAM  vAtoddhutAnAmiva sAgarANAm || 53||

\hrule

\medskip
                  96
\medskip

sa~njaya uvAcha||

abhimanyU rathodAraH pisha~NgaisturagottamaiH |
abhidudrAva tejasvI duryodhanabalaM mahat || 1||

vikira~nsharavarShANi vAridhArA ivAmbudaH || 1||

na shekuH samare kruddhaM saubhadramarisUdanam |
shastraughiNaM gAhamAnaM senAsAgaramakShayam || 2||

nivArayitumapyAjau tvadIyAH kurupu~NgavAH || 2||

tena muktA raNe rAja~nsharAH shatrunibarhaNAH |
kShatriyAnanaya~nshUrAnpretarAjaniveshanam || 3||

yamadaNDopamAnghorA~njvalanAshIviShopamAn |
saubhadraH samare kruddhaH preShayAmAsa sAyakAn || 4||

rathinaM cha rathAttUrNaM hayapRRiShThAchcha sAdinam |
gajArohA.nshcha sagajAnpAtayAmAsa phAlguniH || 5||

tasya tatkurvataH karma mahatsa~Nkhye.adbhutaM nRRipAH |
pUjayAM chakrire hRRiShTAH prashasha.nsushcha phAlgunim || 6||

tAnyanIkAni saubhadro drAvayanbahvashobhata |
tUlarAshimivAdhUya mArutaH sarvatodisham || 7||

tena vidrAvyamANAni tava sainyAni bhArata |
trAtAraM nAdhyagachChanta pa~Nke magnA iva dvipAH || 8||

vidrAvya sarvasainyAni tAvakAni narottamaH |
abhimanyuH sthito rAjanvidhUmo.agniriva jvalan || 9||

na chainaM tAvakAH sarve viShehurarighAtinam |
pradIptaM pAvakaM yadvatpata~NgAH kAlachoditAH || 10||

praharansarvashatrubhyaH pANDavAnAM mahArathaH |
adRRishyata maheShvAsaH savajra iva vajrabhRRit || 11||

hemapRRiShThaM dhanushchAsya dadRRishe charato dishaH |
toyadeShu yathA rAjanbhrAjamAnAH shatahvadAH || 12||

sharAshcha nishitAH pItA nishcharanti sma sa.nyuge |
vanAtphulladrumAdrAjanbhramarANAmiva vrajAH || 13||

tathaiva charatastasya saubhadrasya mahAtmanaH |
rathena meghaghoSheNa dadRRishurnAntaraM janAH || 14||

mohayitvA kRRipaM droNaM drauNiM cha sa bRRihadbalam |
saindhavaM cha maheShvAsaM vyacharallaghu suShThu cha || 15||

maNDalIkRRitamevAsya dhanuH pashyAma mAriSha |
sUryamaNDalasa~NkAshaM tapatastava vAhinIm || 16||

taM dRRiShTvA kShatriyAH shUrAH pratapantaM sharArchibhiH |
dviphalgunamimaM lokaM menire tasya karmabhiH || 17||

tenArditA mahArAja bhAratI sA mahAchamUH |
babhrAma tatra tatraiva yoShinmadavashAdiva || 18||

drAvayitvA cha tatsainyaM kampayitvA mahArathAn |
nandayAmAsa suhRRido mayaM jitveva vAsavaH || 19||

tena vidrAvyamANAni tava sainyAni sa.nyuge |
chakrurArtasvaraM ghoraM parjanyaninadopamam || 20||

taM shrutvA ninadaM ghoraM tava sainyasya mAriSha |
mArutoddhUtavegasya samudrasyeva parvaNi || 21||

duryodhanastadA rAjA ArshyashRRi~NgimabhAShata || 21||

eSha kArShNirmaheShvAso dvitIya iva phalgunaH |
chamUM drAvayate krodhAdvRRitro devachamUmiva || 22||

tasya nAnyaM prapashyAmi sa.nyuge bheShajaM mahat |
RRite tvAM rAkShasashreShTha sarvavidyAsu pAragam || 23||

sa gatvA tvaritaM vIraM jahi saubhadramAhave |
vayaM pArthAnhaniShyAmo bhIShmadroNapuraHsarAH || 24||

sa evamukto balavAnrAkShasendraH pratApavAn |
prayayau samare tUrNaM tava putrasya shAsanAt || 25||

nardamAno mahAnAdaM prAvRRiShIva balAhakaH || 25||

tasya shabdena mahatA pANDavAnAM mahadbalam |
prAchalatsarvato rAjanpUryamANa ivArNavaH || 26||

bahavashcha narA rAja.nstasya nAdena bhIShitAH |
priyAnprANAnparityajya nipeturdharaNItale || 27||

kArShNishchApi mudA yuktaH pragRRihItasharAsanaH |
nRRityanniva rathopasthe tadrakShaH samupAdravat || 28||

tataH sa rAkShasaH kruddhaH samprApyaivArjuniM raNe |
nAtidUre sthitastasya drAvayAmAsa vai chamUm || 29||

sA vadhyamAnA samare pANDavAnAM mahAchamUH |
pratyudyayau raNe rakSho devasenA yathA balim || 30||

vimardaH sumahAnAsIttasya sainyasya mAriSha |
rakShasA ghorarUpeNa vadhyamAnasya sa.nyuge || 31||

tataH sharasahasraistAM pANDavAnAM mahAchamUm |
vyadrAvayadraNe rakSho darshayadvai parAkramam || 32||

sA vadhyamAnA cha tathA pANDavAnAmanIkinI |
rakShasA ghorarUpeNa pradudrAva raNe bhayAt || 33||

tAM pramRRidya tataH senAM padminIM vAraNo yathA |
tato.abhidudrAva raNe draupadeyAnmahAbalAn || 34||

te tu kruddhA maheShvAsA draupadeyAH prahAriNaH |
rAkShasaM dudruvuH sarve grahAH pa~ncha yathA ravim || 35||

vIryavadbhistatastaistu pIDito rAkShasottamaH |
yathA yugakShaye ghore chandramAH pa~nchabhirgrahaiH || 36||

prativindhyastato rakSho bibheda nishitaiH sharaiH |
sarvapArashavaistUrNamakuNThAgrairmahAbalaH || 37||

sa tairbhinnatanutrANaH shushubhe rAkShasottamaH |
marIchibhirivArkasya sa.nsyUto jalado mahAn || 38||

viShaktaiH sa sharaishchApi tapanIyaparichChadaiH |
ArshyashRRi~Ngirbabhau rAjandIptashRRi~Nga ivAchalaH || 39||

tataste bhrAtaraH pa~ncha rAkShasendraM mahAhave |
vivyadhurnishitairbANaistapanIyavibhUShitaiH || 40||

sa nirbhinnaH sharairghorairbhujagaiH kopitairiva |
alambuso bhRRishaM rAjannAgendra iva chukrudhe || 41||

so.atividdho mahArAja muhUrtamatha mAriSha |
pravivesha tamo dIrghaM pIDitastairmahArathaiH || 42||

pratilabhya tataH sa~nj~nAM krodhena dviguNIkRRitaH |
chichCheda sAyakaisteShAM dhvajA.nshchaiva dhanUMShi cha || 43||

ekaikaM cha tribhirbANairAjaghAna smayanniva |
alambuso rathopasthe nRRityanniva mahArathaH || 44||

tvaramANashcha sa~Nkruddho hayA.nsteShAM mahAtmanAm |
jaghAna rAkShasaH kruddhaH sArathI.nshcha mahAbalaH || 45||

bibheda cha susaMhRRiShTaH punashchainAnsusa.nshitaiH |
sharairbahuvidhAkAraiH shatasho.atha sahasrashaH || 46||

virathA.nshcha maheShvAsAnkRRitvA tatra sa rAkShasaH |
abhidudrAva vegena hantukAmo nishAcharaH || 47||

tAnarditAnraNe tena rAkShasena durAtmanA |
dRRiShTvArjunasutaH sa~Nkhye rAkShasaM samupAdravat || 48||

tayoH samabhavadyuddhaM vRRitravAsavayoriva |
dadRRishustAvakAH sarve pANDavAshcha mahArathAH || 49||

tau sametau mahAyuddhe krodhadIptau parasparam |
mahAbalau mahArAja krodhasa.nraktalochanau || 50||

parasparamavekShetAM kAlAnalasamau yudhi || 50||

tayoH samAgamo ghoro babhUva kaTukodayaH |
yathA devAsure yuddhe shakrashambarayoriva || 51||

\hrule

\medskip
                  97
\medskip

dhRRitarAShTra uvAcha||

ArjuniM samare shUraM vinighnantaM mahAratham |
alambusaH kathaM yuddhe pratyayudhyata sa~njaya || 1||

ArshyashRRi~NgiM kathaM chApi saubhadraH paravIrahA |
tanmamAchakShva tattvena yathA vRRittaM sma sa.nyuge || 2||

dhana~njayashcha kiM chakre mama sainyeShu sa~njaya |
bhImo vA balinAM shreShTho rAkShaso vA ghaTotkachaH || 3||

nakulaH sahadevo vA sAtyakirvA mahArathaH |
etadAchakShva me sarvaM kushalo hyasi sa~njaya || 4||

sa~njaya uvAcha||

hanta te.ahaM pravakShyAmi sa~NgrAmaM lomaharShaNam |
yathAbhUdrAkShasendrasya saubhadrasya cha mAriSha || 5||

arjunashcha yathA sa~Nkhye bhImasenashcha pANDavaH |
nakulaH sahadevashcha raNe chakruH parAkramam || 6||

tathaiva tAvakAH sarve bhIShmadroNapurogamAH |
adbhutAni vichitrANi chakruH karmANyabhItavat || 7||

alambusastu samare abhimanyuM mahAratham |
vinadya sumahAnAdaM tarjayitvA muhurmuhuH || 8||

abhidudrAva vegena tiShTha tiShTheti chAbravIt || 8||

saubhadro.api raNe rAjansiMhavadvinadanmuhuH |
ArshyashRRi~NgiM maheShvAsaM pituratyantavairiNam || 9||

tataH sameyatuH sa~Nkhye tvaritau nararAkShasau |
rathAbhyAM rathinAM shreShThau yathA vai devadAnavau || 10||

mAyAvI rAkShasashreShTho divyAstraj~nashcha phAlguniH || 10||

tataH kArShNirmahArAja nishitaiH sAyakaistribhiH |
ArshyashRRi~NgiM raNe viddhvA punarvivyAdha pa~nchabhiH || 11||

alambuso.api sa~NkruddhaH kArShNiM navabhirAshugaiH |
hRRidi vivyAdha vegena tottrairiva mahAdvipam || 12||

tataH sharasahasreNa kShiprakArI nishAcharaH |
arjunasya sutaM sa~Nkhye pIDayAmAsa bhArata || 13||

abhimanyustataH kruddho navatiM nataparvaNAm |
chikShepa nishitAnbANAnrAkShasasya mahorasi || 14||

te tasya vivishustUrNaM kAyaM nirbhidya marmaNi |
sa tairvibhinnasarvA~NgaH shushubhe rAkShasottamaH || 15||

puShpitaiH ki.nshukai rAjansa.nstIrNa iva parvataH || 15||

sa dhAraya~nsharAnhemapu~NkhAnapi mahAbalaH |
vibabhau rAkShasashreShThaH sajvAla iva parvataH || 16||

tataH kruddho mahArAja ArshyashRRi~NgirmahAbalaH |
mahendrapratimaM kArShNiM ChAdayAmAsa patribhiH || 17||

tena te vishikhA muktA yamadaNDopamAH shitAH |
abhimanyuM vinirbhidya prAvishandharaNItalam || 18||

tathaivArjuninirmuktAH sharAH kA~nchanabhUShaNAH |
alambusaM vinirbhidya prAvishanta dharAtalam || 19||

saubhadrastu raNe rakShaH sharaiH saMnataparvabhiH |
chakre vimukhamAsAdya mayaM shakra ivAhave || 20||

vimukhaM cha tato rakSho vadhyamAnaM raNe.ariNA |
prAdushchakre mahAmAyAM tAmasIM paratApanaH || 21||

tataste tamasA sarve hRRitA hyAsanmahItale |
nAbhimanyumapashyanta naiva svAnna parAnraNe || 22||

abhimanyushcha taddRRiShTvA ghorarUpaM mahattamaH |
prAdushchakre.astramatyugraM bhAskaraM kurunandanaH || 23||

tataH prakAshamabhavajjagatsarvaM mahIpate |
tAM chApi jaghnivAnmAyAM rAkShasasya durAtmanaH || 24||

sa~Nkruddhashcha mahAvIryo rAkShasendraM narottamaH |
ChAdayAmAsa samare sharaiH saMnataparvabhiH || 25||

bahvIstathAnyA mAyAshcha prayuktAstena rakShasA |
sarvAstravidameyAtmA vArayAmAsa phAlguniH || 26||

hatamAyaM tato rakSho vadhyamAnaM cha sAyakaiH |
rathaM tatraiva santyajya prAdravanmahato bhayAt || 27||

tasminvinirjite tUrNaM kUTayodhini rAkShase |
ArjuniH samare sainyaM tAvakaM saMmamarda ha || 28||

madAndho vanyanAgendraH sapadmAM padminImiva || 28||

tataH shAntanavo bhIShmaH sainyaM dRRiShTvAbhividrutam |
mahatA rathava.nshena saubhadraM paryavArayat || 29||

koShThakIkRRitya taM vIraM dhArtarAShTrA mahArathAH |
ekaM subahavo yuddhe tatakShuH sAyakairdRRiDham || 30||

sa teShAM rathinAM vIraH pitustulyaparAkramaH |
sadRRisho vAsudevasya vikrameNa balena cha || 31||

ubhayoH sadRRishaM karma sa piturmAtulasya cha |
raNe bahuvidhaM chakre sarvashastrabhRRitAM varaH || 32||

tato dhana~njayo rAjanvinighna.nstava sainikAn |
AsasAda raNe bhIShmaM putraprepsuramarShaNaH || 33||

tathaiva samare rAjanpitA devavratastava |
AsasAda raNe pArthaM svarbhAnuriva bhAskaram || 34||

tataH sarathanAgAshvAH putrAstava vishAM pate |
parivavrU raNe bhIShmaM jugupushcha samantataH || 35||

tathaiva pANDavA rAjanparivArya dhana~njayam |
raNAya mahate yuktA da.nshitA bharatarShabha || 36||

shAradvatastato rAjanbhIShmasya pramukhe sthitam |
arjunaM pa~nchavi.nshatyA sAyakAnAM samAchinot || 37||

patyudgamyAtha vivyAdha sAtyakistaM shitaiH sharaiH |
pANDavapriyakAmArthaM shArdUla iva ku~njaram || 38||

gautamo.api tvarAyukto mAdhavaM navabhiH sharaiH |
hRRidi vivyAdha sa~NkruddhaH ka~NkapatraparichChadaiH || 39||

shaineyo.api tataH kruddho bhRRishaM viddho mahArathaH |
gautamAntakaraM ghoraM samAdatta shilImukham || 40||

tamApatantaM vegena shakrAshanisamadyutim |
dvidhA chichCheda sa~Nkruddho drauNiH paramakopanaH || 41||

samutsRRijyAtha shaineyo gautamaM rathinAM varam |
abhyadravadraNe drauNiM rAhuH khe shashinaM yathA || 42||

tasya droNasutashchApaM dvidhA chichCheda bhArata |
athainaM ChinnadhanvAnaM tADayAmAsa sAyakaiH || 43||

so.anyatkArmukamAdAya shatrughnaM bhArasAdhanam |
drauNiM ShaShTyA mahArAja bAhvorurasi chArpayat || 44||

sa viddho vyathitashchaiva muhUrtaM kashmalAyutaH |
niShasAda rathopasthe dhvajayaShTimupAshritaH || 45||

pratilabhya tataH sa~nj~nAM droNaputraH pratApavAn |
vArShNeyaM samare kruddho nArAchena samardayat || 46||

shaineyaM sa tu nirbhidya prAvishaddharaNItalam |
vasantakAle balavAnbilaM sarpashishuryathA || 47||

tato.apareNa bhallena mAdhavasya dhvajottamam |
chichCheda samare drauNiH siMhanAdaM nanAda cha || 48||

punashchainaM sharairghoraishChAdayAmAsa bhArata |
nidAghAnte mahArAja yathA megho divAkaram || 49||

sAtyakishcha mahArAja sharajAlaM nihatya tat |
drauNimabhyapatattUrNaM sharajAlairanekadhA || 50||

tApayAmAsa cha drauNiM shaineyaH paravIrahA |
vimukto meghajAlena yathaiva tapanastathA || 51||

sharANAM cha sahasreNa punarenaM samudyatam |
sAtyakishChAdayAmAsa nanAda cha mahAbalaH || 52||

dRRiShTvA putraM tathA grastaM rAhuNeva nishAkaram |
abhyadravata shaineyaM bhAradvAjaH pratApavAn || 53||

vivyAdha cha pRRiShatkena sutIkShNena mahAmRRidhe |
parIpsansvasutaM rAjanvArShNeyenAbhitApitam || 54||

sAtyakistu raNe jitvA guruputraM mahAratham |
droNaM vivyAdha vi.nshatyA sarvapArashavaiH sharaiH || 55||

tadantaramameyAtmA kaunteyaH shvetavAhanaH |
abhyadravadraNe kruddho droNaM prati mahArathaH || 56||

tato droNashcha pArthashcha sameyAtAM mahAmRRidhe |
yathA budhashcha shukrashcha mahArAja nabhastale || 57||

\hrule

\medskip
                  98
\medskip

dhRRitarAShTra uvAcha||

kathaM droNo maheShvAsaH pANDavashcha dhana~njayaH |
samIyatU raNe shUrau tanmamAchakShva sa~njaya || 1||

priyo hi pANDavo nityaM bhAradvAjasya dhImataH |
AchAryashcha raNe nityaM priyaH pArthasya sa~njaya || 2||

tAvubhau rathinau sa~Nkhye dRRiptau siMhAvivotkaTau |
kathaM samIyaturyuddhe bhAradvAjadhana~njayau || 3||

sa~njaya uvAcha||

na droNaH samare pArthaM jAnIte priyamAtmanaH |
kShatradharmaM puraskRRitya pArtho vA gurumAhave || 4||

na kShatriyA raNe rAjanvarjayanti parasparam |
nirmaryAdaM hi yudhyante pitRRibhirbhrAtRRibhiH saha || 5||

raNe bhArata pArthena droNo viddhastribhiH sharaiH |
nAchintayata tAnbANAnpArthachApachyutAnyudhi || 6||

sharavRRiShTyA punaH pArthashChAdayAmAsa taM raNe |
prajajvAla cha roSheNa gahane.agnirivotthitaH || 7||

tato.arjunaM raNe droNaH sharaiH saMnataparvabhiH |
vArayAmAsa rAjendra nachirAdiva bhArata || 8||

tato duryodhano rAjA susharmANamachodayat |
droNasya samare rAjanpArShNigrahaNakAraNAt || 9||

trigartarADapi kruddho bhRRishamAyamya kArmukam |
ChAdayAmAsa samare pArthaM bANairayomukhaiH || 10||

tAbhyAM muktAH sharA rAjannantarikShe virejire |
ha.nsA iva mahArAja sharatkAle nabhastale || 11||

te sharAH prApya kaunteyaM samastA vivishuH prabho |
phalabhAranataM yadvatsvAduvRRikShaM viha~NgamAH || 12||

arjunastu raNe nAdaM vinadya rathinAM varaH |
trigartarAjaM samare saputraM vivyadhe sharaiH || 13||

te vadhyamAnAH pArthena kAleneva yugakShaye |
pArthamevAbhyavartanta maraNe kRRitanishchayAH || 14||

mumuchuH sharavRRiShTiM cha pANDavasya rathaM prati || 14||

sharavRRiShTiM tatastAM tu sharavarSheNa pANDavaH |
pratijagrAha rAjendra toyavRRiShTimivAchalaH || 15||

tatrAdbhutamapashyAma bIbhatsorhastalAghavam |
vimuktAM bahubhiH shUraiH shastravRRiShTiM durAsadAm || 16||

yadeko vArayAmAsa mAruto.abhragaNAniva |
karmaNA tena pArthasya tutuShurdevadAnavAH || 17||

atha kruddho raNe pArthastrigartAnprati bhArata |
mumochAstraM mahArAja vAyavyaM pRRitanAmukhe || 18||

prAdurAsIttato vAyuH kShobhayANo nabhastalam |
pAtayanvai tarugaNAnvinighna.nshchaiva sainikAn || 19||

tato droNo.abhivIkShyaiva vAyavyAstraM sudAruNam |
shailamanyanmahArAja ghoramastraM mumocha ha || 20||

droNena yudhi nirmukte tasminnastre mahAmRRidhe |
prashashAma tato vAyuH prasannAshchAbhavandishaH || 21||

tataH pANDusuto vIrastrigartasya rathavrajAn |
nirutsAhAnraNe chakre vimukhAnviparAkramAn || 22||

tato duryodhano rAjA kRRipashcha rathinAM varaH |
ashvatthAmA tataH shalyaH kAmbojashcha sudakShiNaH || 23||

vindAnuvindAvAvantyau bAhlikashcha sabAhlikaH |
mahatA rathava.nshena pArthasyAvArayandishaH || 24||

tathaiva bhagadattashcha shrutAyushcha mahAbalaH |
gajAnIkena bhImasya tAvavArayatAM dishaH || 25||

bhUrishravAH shalashchaiva saubalashcha vishAM pate |
sharaughairvividhaistUrNaM mAdrIputrAvavArayan || 26||

bhIShmastu sahitaH sarvairdhArtarAShTrasya sainikaiH |
yudhiShThiraM samAsAdya sarvataH paryavArayat || 27||

ApatantaM gajAnIkaM dRRiShTvA pArtho vRRikodaraH |
lelihansRRikkiNI vIro mRRigarADiva kAnane || 28||

tatastu rathinAM shreShTho gadAM gRRihya mahAhave |
avaplutya rathAttUrNaM tava sainyamabhIShayat || 29||

tamudvIkShya gadAhastaM tataste gajasAdinaH |
parivavrU raNe yattA bhImasenaM samantataH || 30||

gajamadhyamanuprAptaH pANDavashcha vyarAjata |
meghajAlasya mahato yathA madhyagato raviH || 31||

vyadhamatsa gajAnIkaM gadayA pANDavarShabhaH |
mahAbhrajAlamatulaM mAtarishveva santatam || 32||

te vadhyamAnA balinA bhImasenena dantinaH |
ArtanAdaM raNe chakrurgarjanto jaladA iva || 33||

bahudhA dAritashchaiva viShANaistatra dantibhiH |
phullAshokanibhaH pArthaH shushubhe raNamUrdhani || 34||

viShANe dantinaM gRRihya nirviShANamathAkarot |
viShANena cha tenaiva kumbhe.abhyAhatya dantinam || 35||

pAtayAmAsa samare daNDahasta ivAntakaH || 35||

shoNitAktAM gadAM bibhranmedomajjAkRRitachChaviH |
kRRitA~NgadaH shoNitena rudravatpratyadRRishyata || 36||

evaM te vadhyamAnAstu hatasheShA mahAgajAH |
prAdravanta disho rAjanvimRRidnantaH svakaM balam || 37||

dravadbhistairmahAnAgaiH samantAdbharatarShabha |
duryodhanabalaM sarvaM punarAsItparA~Nmukham || 38||

\hrule

\medskip
                  99
\medskip

sa~njaya uvAcha||

madhyAhne tu mahArAja sa~NgrAmaH samapadyata |
lokakShayakaro raudro bhIShmasya saha somakaiH || 1||

gA~Ngeyo rathinAM shreShThaH pANDavAnAmanIkinIm |
vyadhamannishitairbANaiH shatasho.atha sahasrashaH || 2||

saMmamarda cha tatsainyaM pitA devavratastava |
dhAnyAnAmiva lUnAnAM prakaraM gogaNA iva || 3||

dhRRiShTadyumnaH shikhaNDI cha virATo drupadastathA |
bhIShmamAsAdya samare sharairjaghnurmahAratham || 4||

dhRRiShTadyumnaM tato viddhvA virATaM cha tribhiH sharaiH |
drupadasya cha nArAchaM preShayAmAsa bhArata || 5||

tena viddhA maheShvAsA bhIShmeNAmitrakarshinA |
chukrudhuH samare rAjanpAdaspRRiShTA ivoragAH || 6||

shikhaNDI taM cha vivyAdha bharatAnAM pitAmaham |
strImayaM manasA dhyAtvA nAsmai prAharadachyutaH || 7||

dhRRiShTadyumnastu samare krodhAdagniriva jvalan |
pitAmahaM tribhirbANairbAhvorurasi chArpayat || 8||

drupadaH pa~nchavi.nshatyA virATo dashabhiH sharaiH |
shikhaNDI pa~nchavi.nshatyA bhIShmaM vivyAdha sAyakaiH || 9||

so.atividdho mahArAja bhIShmaH sa~Nkhye mahAtmabhiH |
vasante puShpashabalo raktAshoka ivAbabhau || 10||

tAnpratyavidhyadgA~NgeyastribhistribhirajihmagaiH |
drupadasya cha bhallena dhanushchichCheda mAriSha || 11||

so.anyatkArmukamAdAya bhIShmaM vivyAdha pa~nchabhiH |
sArathiM cha tribhirbANaiH sushitai raNamUrdhani || 12||

tato bhImo mahArAja draupadyAH pa~ncha chAtmajAH |
kekayA bhrAtaraH pa~ncha sAtyakishchaiva sAtvataH || 13||

abhyadravanta gA~NgeyaM yudhiShThirahitepsayA |
rirakShiShantaH pA~nchAlyaM dhRRiShTadyumnamukhanraNe || 14||

tathaiva tAvakAH sarve bhIShmarakShArthamudyatAH |
pratyudyayuH pANDusenAM sahasainyA narAdhipa || 15||

tatrAsItsumahadyuddhaM tava teShAM cha sa~Nkulam |
narAshvarathanAgAnAM yamarAShTravivardhanam || 16||

rathI rathinamAsAdya prAhiNodyamasAdanam |
tathetarAnsamAsAdya naranAgAshvasAdinaH || 17||

anayanparalokAya sharaiH saMnataparvabhiH |
astraishcha vividhairghoraistatra tatra vishAM pate || 18||

rathAshcha rathibhirhInA hatasArathayastathA |
vipradrutAshvAH samare disho jagmuH samantataH || 19||

mardamAnA narAnrAjanhayA.nshcha subahUnraNe |
vAtAyamAnA dRRishyante gandharvanagaropamAH || 20||

rathinashcha rathairhInA varmiNastejasA yutAH |
kuNDaloShNIShiNaH sarve niShkA~NgadavibhUShitAH || 21||

devaputrasamA rUpe shaurye shakrasamA yudhi |
RRiddhyA vaishravaNaM chAti nayena cha bRRihaspatim || 22||

sarvalokeshvarAH shUrAstatra tatra vishAM pate |
vipradrutA vyadRRishyanta prAkRRitA iva mAnavAH || 23||

dantinashcha narashreShTha vihInA varasAdibhiH |
mRRidnantaH svAnyanIkAni sampetuH sarvashabdagAH || 24||

varmabhishchAmaraishChatraiH patAkAbhishcha mAriSha |
kakShyAbhiratha tottraishcha ghaNTAbhistomaraistathA || 25||

vishIrNairvipradhAvanto dRRishyante sma disho dasha |
nagameghapratIkAshairjaladodayanisvanaiH || 26||

tathaiva dantibhirhInAngajArohAnvishAM pate |
pradhAvanto.anvapashyAma tava teShAM cha sa~Nkule || 27||

nAnAdeshasamutthA.nshcha turagAnhemabhUShitAn |
vAtAyamAnAnadrAkShaM shatasho.atha sahasrashaH || 28||

ashvArohAnhatairashvairgRRihItAsInsamantataH |
dravamANAnapashyAma drAvyamANA.nshcha sa.nyuge || 29||

gajo gajaM samAsAdya dravamANaM mahAraNe |
yayau vimRRidna.nstarasA padAtInvAjinastathA || 30||

tathaiva cha rathAnrAjansaMmamarda raNe gajaH |
rathashchaiva samAsAdya padAtiM turagaM tathA || 31||

vyamRRidnAtsamare rAja.nsturagA.nshcha narAnraNe |
evaM te bahudhA rAjanpramRRidnantaH parasparam || 32||

tasminraudre tathA yuddhe vartamAne mahAbhaye |
prAvartata nadI ghorA shoNitAntratara~NgiNI || 33||

asthisa~nchayasa~NghATA keshashaivalashAdvalA |
rathahradA sharAvartA hayamInA durAsadA || 34||

shIrShopalasamAkIrNA hastigrAhasamAkulA |
kavachoShNIShaphenADhyA dhanurdvIpAsikachChapA || 35||

patAkAdhvajavRRikShADhyA martyakUlApahAriNI |
kravyAdasa~Nghasa~NkIrNA yamarAShTravivardhinI || 36||

tAM nadIM kShatriyAH shUrA hayanAgarathaplavaiH |
praterurbahavo rAjanbhayaM tyaktvA mahAhave || 37||

apovAha raNe bhIrUnkashmalenAbhisa.nvRRitAn |
yathA vaitaraNI pretAnpretarAjapuraM prati || 38||

prAkroshankShatriyAstatra dRRiShTvA tadvaishasaM mahat |
duryodhanAparAdhena kShayaM gachChanti kauravAH || 39||

guNavatsu kathaM dveShaM dhArtarAShTro janeshvaraH |
kRRitavAnpANDuputreShu pApAtmA lobhamohitaH || 40||

evaM bahuvidhA vAchaH shrUyante smAtra bhArata |
pANDavastavasa.nyuktAH putrANAM te sudAruNAH || 41||

tA nishamya tadA vAchaH sarvayodhairudAhRRitAH |
AgaskRRitsarvalokasya putro duryodhanastava || 42||

bhIShmaM droNaM kRRipaM chaiva shalyaM chovAcha bhArata |
yudhyadhvamanaha~NkArAH kiM chiraM kurutheti cha || 43||

tataH pravavRRite yuddhaM kurUNAM pANDavaiH saha |
akShadyUtakRRitaM rAjansughoraM vaishasaM tadA || 44||

yatpurA na nigRRihNIShe vAryamANo mahAtmabhiH |
vaichitravIrya tasyedaM phalaM pashya tathAvidham || 45||

na hi pANDusutA rAjansasainyAH sapadAnugAH |
rakShanti samare prANAnkauravA vA vishAM pate || 46||

etasmAtkAraNAdghoro vartate sma janakShayaH |
daivAdvA puruShavyAghra tava chApanayAnnRRipa || 47||

\hrule

\medskip
                  100
\medskip

sa~njaya uvAcha||

arjunastu naravyAghra susharmapramukhAnnRRipAn |
anayatpretarAjasya bhavanaM sAyakaiH shitaiH || 1||

susharmApi tato bANaiH pArthaM vivyAdha sa.nyuge |
vAsudevaM cha saptatyA pArthaM cha navabhiH punaH || 2||

tAnnivArya sharaugheNa shakrasUnurmahArathaH |
susharmaNo raNe yodhAnprAhiNodyamasAdanam || 3||

te vadhyamAnAH pArthena kAleneva yugakShaye |
vyadravanta raNe rAjanbhaye jAte mahArathAH || 4||

utsRRijya turagAnkechidrathAnkechichcha mAriSha |
gajAnanye samutsRRijya prAdravanta disho dasha || 5||

apare tudyamAnAstu vAjinAgarathA raNAt |
tvarayA parayA yuktAH prAdravanta vishAM pate || 6||

pAdAtAshchApi shastrANi samutsRRijya mahAraNe |
nirapekShA vyadhAvanta tena tena sma bhArata || 7||

vAryamANAH sma bahushastraigartena susharmaNA |
tathAnyaiH pArthivashreShThairna vyatiShThanta sa.nyuge || 8||

tadbalaM pradrutaM dRRiShTvA putro duryodhanastava |
puraskRRitya raNe bhIShmaM sarvasainyapuraskRRitam || 9||

sarvodyogena mahatA dhana~njayamupAdravat |
trigartAdhipaterarthe jIvitasya vishAM pate || 10||

sa ekaH samare tasthau kiranbahuvidhA~nsharAn |
bhrAtRRibhiH sahitaH sarvaiH sheShA vipradrutA narAH || 11||

tathaiva paNDavA rAjansarvodyogena da.nshitAH |
prayayuH phalgunArthAya yatra bhIShmo vyavasthitaH || 12||

jAnanto.api raNe shauryaM ghoraM gANDIvadhanvanaH |
hAhAkArakRRitotsAhA bhIShmaM jagmuH samantataH || 13||

tatastAladhvajaH shUraH pANDavAnAmanIkinIm |
ChAdayAmAsa samare sharaiH saMnataparvabhiH || 14||

ekIbhUtAstataH sarve kuravaH pANDavaiH saha |
ayudhyanta mahArAja madhyaM prApte divAkare || 15||

sAtyakiH kRRitavarmANaM viddhvA pa~nchabhirAyasaiH |
atiShThadAhave shUraH kiranbANAnsahasrashaH || 16||

tathaiva drupado rAjA droNaM viddhvA shitaiH sharaiH |
punarvivyAdha saptatyA sArathiM chAsya saptabhiH || 17||

bhImasenastu rAjAnaM bAhlikaM prapitAmaham |
viddhvAnadanmahAnAdaM shArdUla iva kAnane || 18||

Arjunishchitrasenena viddho bahubhirAshugaiH |
chitrasenaM tribhirbANairvivyAdha hRRidaye bhRRisham || 19||

samAgatau tau tu raNe mahAmAtrau vyarochatAm |
yathA divi mahAghorau rAjanbudhashanaishcharau || 20||

tasyAshvA.nshchaturo hatvA sUtaM cha navabhiH sharaiH |
nanAda balavannAdaM saubhadraH paravIrahA || 21||

hatAshvAttu rathAttUrNamavaplutya mahArathaH |
Aruroha rathaM tUrNaM durmukhasya vishAM pate || 22||

droNashcha drupadaM viddhvA sharaiH saMnataparvabhiH |
sArathiM chAsya vivyAdha tvaramANaH parAkramI || 23||

pIDyamAnastato rAjA drupado vAhinImukhe |
apAyAjjavanairashvaiH pUrvavairamanusmaran || 24||

bhImasenastu rAjAnaM muhUrtAdiva bAhlikam |
vyashvasUtarathaM chakre sarvasainyasya pashyataH || 25||

sasambhramo mahArAja sa.nshayaM paramaM gataH |
avaplutya tato vAhAdbAhlikaH puruShottamaH || 26||

Aruroha rathaM tUrNaM lakShmaNasya mahArathaH || 26||

sAtyakiH kRRitavarmANaM vArayitvA mahArathaH |
sharairbahuvidhai rAjannAsasAda pitAmaham || 27||

sa viddhvA bhArataM ShaShTyA nishitairlomavAhibhiH |
nanarteva rathopasthe vidhunvAno mahaddhanuH || 28||

tasyAyasIM mahAshaktiM chikShepAtha pitAmahaH |
hemachitrAM mahAvegAM nAgakanyopamAM shubhAm || 29||

tAmApatantIM sahasA mRRityukalpAM sutejanAm |
dhva.nsayAmAsa vArShNeyo lAghavena mahAyashAH || 30||

anAsAdya tu vArShNeyaM shaktiH paramadAruNA |
nyapataddharaNIpRRiShThe maholkeva gataprabhA || 31||

vArShNeyastu tato rAjansvAM shaktiM ghoradarshanAm |
vegavadgRRihya chikShepa pitAmaharathaM prati || 32||

vArShNeyabhujavegena praNunnA sA mahAhave |
abhidudrAva vegena kAlarAtriryathA naram || 33||

tAmApatantIM sahasA dvidhA chichCheda bhArata |
kShuraprAbhyAM sutIkShNAbhyAM sAnvakIryata bhUtale || 34||

ChittvA tu shaktiM gA~NgeyaH sAtyakiM navabhiH sharaiH |
AjaghAnorasi kruddhaH prahasa~nshatrukarshanaH || 35||

tataH sarathanAgAshvAH pANDavAH pANDupUrvaja |
parivavrU raNe bhIShmaM mAdhavatrANakAraNAt || 36||

tataH pravavRRite yuddhaM tumulaM lomaharShaNam |
pANDavAnAM kurUNAM cha samare vijayaiShiNAm || 37||

\hrule

\medskip
                  101
\medskip

sa~njaya uvAcha||

dRRiShTvA bhIShmaM raNe kruddhaM pANDavairabhisa.nvRRitam |
yathA meghairmahArAja tapAnte divi bhAskaram || 1||

duryodhano mahArAja duHshAsanamabhAShata |
eSha shUro maheShvAso bhIShmaH shatruniShUdanaH || 2||

ChAditaH pANDavaiH shUraiH samantAdbharatarShabha |
tasya kAryaM tvayA vIra rakShaNaM sumahAtmanaH || 3||

rakShyamANo hi samare bhIShmo.asmAkaM pitAmahaH |
nihanyAtsamare yattAnpA~nchAlAnpANDavaiH saha || 4||

tatra kAryamahaM manye bhIShmasyaivAbhirakShaNam |
goptA hyeSha maheShvAso bhIShmo.asmAkaM pitAmahaH || 5||

sa bhavAnsarvasainyena parivArya pitAmaham |
samare duShkaraM karma kurvANaM parirakShatu || 6||

evamuktastu samare putro duHshAsanastava |
parivArya sthito bhIShmaM sainyena mahatA vRRitaH || 7||

tataH shatasahasreNa hayAnAM subalAtmajaH |
vimalaprAsahastAnAmRRiShTitomaradhAriNAm || 8||

darpitAnAM suvegAnAM balasthAnAM patAkinAm |
shikShitairyuddhakushalairupetAnAM narottamaiH || 9||

nakulaM sahadevaM cha dharmarAjaM cha pANDavam |
nyavArayannarashreShThaM parivArya samantataH || 10||

tato duryodhano rAjA shUrANAM hayasAdinAm |
ayutaM preShayAmAsa pANDavAnAM nivAraNe || 11||

taiH praviShTairmahAvegairgarutmadbhirivAhave |
khurAhatA dharA rAja.nshchakampe cha nanAda cha || 12||

khurashabdashcha sumahAnvAjinAM shushruve tadA |
mahAva.nshavanasyeva dahyamAnasya parvate || 13||

utpatadbhishcha taistatra samuddhUtaM mahadrajaH |
divAkarapathaM prApya ChAdayAmAsa bhAskaram || 14||

vegavadbhirhayaistaistu kShobhitaM pANDavaM balam |
nipatadbhirmahAvegairha.nsairiva mahatsaraH || 15||

heShatAM chaiva shabdena na prAj~nAyata ki~nchana || 15||

tato yudhiShThiro rAjA mAdrIputrau cha pANDavau |
pratyaghna.nstarasA vegaM samare hayasAdinAm || 16||

udvRRittasya mahArAja prAvRRiTkAlena pUryataH |
paurNamAsyAmambuvegaM yathA velA mahodadheH || 17||

tataste rathino rAja~nsharaiH saMnataparvabhiH |
nyakRRintannuttamA~NgAni kAyebhyo hayasAdinAm || 18||

te nipeturmahArAja nihatA dRRiDhadhanvibhiH |
nAgairiva mahAnAgA yathA syurgirigahvare || 19||

te.api prAsaiH sunishitaiH sharaiH saMnataparvabhiH |
nyakRRintannuttamA~NgAni vicharanto disho dasha || 20||

atyAsannA hayArohA RRiShTibhirbharatarShabha |
achChinannuttamA~NgAni phalAnIva mahAdrumAt || 21||

sasAdino hayA rAja.nstatra tatra niShUditAH |
patitAH pAtyamAnAshcha shatasho.atha sahasrashaH || 22||

vadhyamAnA hayAste tu prAdravanta bhayArditAH |
yathA siMhAnsamAsAdya mRRigAH prANaparAyaNAH || 23||

pANDavAstu mahArAja jitvA shatrUnmahAhave |
dadhmuH sha~NkhA.nshcha bherIshcha tADayAmAsurAhave || 24||

tato duryodhano dRRiShTvA dInaM sainyamavasthitam |
abravIdbharatashreShTha madrarAjamidaM vachaH || 25||

eSha pANDusuto jyeShTho jitvA mAtula mAmakAn |
pashyatAM no mahAbAho senAM drAvayate balI || 26||

taM vAraya mahAbAho veleva makarAlayam |
tvaM hi sa.nshrUyase.atyarthamasahyabalavikramaH || 27||

putrasya tava tadvAkyaM shrutvA shalyaH pratApavAn |
prayayau rathava.nshena yatra rAjA yudhiShThiraH || 28||

tadApatadvai sahasA shalyasya sumahadbalam |
mahaughavegaM samare vArayAmAsa pANDavaH || 29||

madrarAjaM cha samare dharmarAjo mahArathaH |
dashabhiH sAyakaistUrNamAjaghAna stanAntare || 30||

nakulaH sahadevashcha tribhistribhirajihmagaiH || 30||

madrarAjo.api tAnsarvAnAjaghAna tribhistribhiH |
yudhiShThiraM punaH ShaShTyA vivyAdha nishitaiH sharaiH || 31||

mAdrIputrau cha sa.nrabdhau dvAbhyAM dvAbhyAmatADayat || 31||

tato bhImo mahAbAhurdRRiShTvA rAjAnamAhave |
madrarAjavashaM prAptaM mRRityorAsyagataM yathA || 32||

abhyadravata sa~NgrAme yudhiShThiramamitrajit || 32||

tato yuddhaM mahAghoraM prAvartata sudAruNam |
aparAM dishamAsthAya dyotamAne divAkare || 33||

\hrule

\medskip
                  102
\medskip

sa~njaya uvAcha||

tataH pitA tava kruddho nishitaiH sAyakottamaiH |
AjaghAna raNe pArthAnsahasenAnsamantataH || 1||

bhImaM dvAdashabhirviddhvA sAtyakiM navabhiH sharaiH |
nakulaM cha tribhirbANaiH sahadevaM cha saptabhiH || 2||

yudhiShThiraM dvAdashabhirbAhvorurasi chArpayat |
dhRRiShTadyumnaM tato viddhvA vinanAda mahAbalaH || 3||

taM dvAdashArdhairnakulo mAdhavashcha tribhiH sharaiH |
dhRRiShTadyumnashcha saptatyA bhImasenashcha pa~nchabhiH || 4||

yudhiShThiro dvAdashabhiH pratyavidhyatpitAmaham || 4||

droNastu sAtyakiM viddhvA bhImasenamavidhyata |
ekaikaM pa~nchabhirbANairyamadaNDopamaiH shitaiH || 5||

tau cha taM pratyavidhyetAM tribhistribhirajihmagaiH |
tottrairiva mahAnAgaM droNaM brAhmaNapu~Ngavam || 6||

sauvIrAH kitavAH prAchyAH pratIchyodIchyamAlavAH |
abhIShAhAH shUrasenAH shibayo.atha vasAtayaH || 7||

sa~NgrAme nAjahurbhIShmaM vadhyamAnAH shitaiH sharaiH || 7||

tathaivAnye vadhyamAnAH pANDaveyairmahAtmabhiH |
pANDavAnabhyavartanta vividhAyudhapANayaH || 8||

tathaiva pANDavA rAjanparivavruH pitAmaham || 8||

sa samantAtparivRRito rathaughairaparAjitaH |
gahane.agnirivotsRRiShTaH prajajvAla dahanparAn || 9||

rathAgnyagArashchApArchirasishaktigadendhanaH |
sharasphuli~Ngo bhIShmAgnirdadAha kShatriyarShabhAn || 10||

suvarNapu~NkhairiShubhirgArdhrapakShaiH sutejanaiH |
karNinAlIkanArAchaishChAdayAmAsa tadbalam || 11||

apAtayaddhvajA.nshchaiva rathinashcha shitaiH sharaiH |
muNDatAlavanAnIva chakAra sa rathavrajAn || 12||

nirmanuShyAnrathAnrAjangajAnashvA.nshcha sa.nyuge |
akarotsa mahAbAhuH sarvashastrabhRRitAM varaH || 13||

tasya jyAtalanirghoShaM visphUrjitamivAshaneH |
nishamya sarvabhUtAni samakampanta bhArata || 14||

amoghA hyapatanbANAH pituste bharatarShabha |
nAsajjanta tanutreShu bhIShmachApachyutAH sharAH || 15||

hatavIrAnrathAnrAjansa.nyuktA~njavanairhayaiH |
apashyAma mahArAja hriyamANAnraNAjire || 16||

chedikAshikarUShANAM sahasrANi chaturdasha |
mahArathAH samAkhyAtAH kulaputrAstanutyajaH || 17||

aparAvartinaH sarve suvarNavikRRitadhvajAH || 17||

sa~NgrAme bhIShmamAsAdya vyAditAsyamivAntakam |
nimagnAH paralokAya savAjirathaku~njarAH || 18||

bhagnAkShopaskarAnkA.nshchidbhagnachakrA.nshcha sarvashaH |
apashyAma rathAnrAja~nshatasho.atha sahasrashaH || 19||

savarUthai rathairbhagnai rathibhishcha nipAtitaiH |
sharaiH sukavachaishChinnaiH paTTishaishcha vishAM pate || 20||

gadAbhirmusalaishchaiva nistri.nshaishcha shilImukhaiH |
anukarShairupAsa~Ngaishchakrairbhagnaishcha mAriSha || 21||

bAhubhiH kArmukaiH khaDgaiH shirobhishcha sakuNDalaiH |
talatraira~Ngulitraishcha dhvajaishcha vinipAtitaiH || 22||

chApaishcha bahudhA ChinnaiH samAstIryata medinI || 22||

hatArohA gajA rAjanhayAshcha hatasAdinaH |
paripeturdrutaM tatra shatasho.atha sahasrashaH || 23||

yatamAnAshcha te vIrA dravamANAnmahArathAn |
nAshaknuvanvArayituM bhIShmabANaprapIDitAn || 24||

mahendrasamavIryeNa vadhyamAnA mahAchamUH |
abhajyata mahArAja na cha dvau saha dhAvataH || 25||

AviddharathanAgAshvaM patitadhvajakUbaram |
anIkaM pANDuputrANAM hAhAbhUtamachetanam || 26||

jaghAnAtra pitA putraM putrashcha pitaraM tathA |
priyaM sakhAyaM chAkrande sakhA daivabalAtkRRitaH || 27||

vimuchya kavachAnanye pANDuputrasya sainikAH |
prakIrya keshAndhAvantaH pratyadRRishyanta bhArata || 28||

tadgokulamivodbhrAntamudbhrAntarathaku~njaram |
dadRRishe pANDuputrasya sainyamArtasvaraM tadA || 29||

prabhajyamAnaM sainyaM tu dRRiShTvA yAdavanandanaH |
uvAcha pArthaM bIbhatsuM nigRRihya rathamuttamam || 30||

ayaM sa kAlaH samprAptaH pArtha yaH kA~NkShitastava |
praharAsmai naravyAghra na chenmohAtpramuhyase || 31||

yatpurA kathitaM vIra tvayA rAj~nAM samAgame |
virATanagare pArtha sa~njayasya samIpataH || 32||

bhIShmadroNamukhAnsarvAndhArtarAShTrasya sainikAn |
sAnubandhAnhaniShyAmi ye mAM yotsyanti sa.nyuge || 33||

iti tatkuru kaunteya satyaM vAkyamari.ndama |
kShatradharmamanusmRRitya yudhyasva bharatarShabha || 34||

ityukto vAsudevena tiryagdRRiShTiradhomukhaH |
akAma iva bIbhatsuridaM vachanamabravIt || 35||

avadhyAnAM vadhaM kRRitvA rAjyaM vA narakottaram |
duHkhAni vanavAse vA kiM nu me sukRRitaM bhavet || 36||

chodayAshvAnyato bhIShmaH kariShye vachanaM tava |
pAtayiShyAmi durdharShaM vRRiddhaM kurupitAmaham || 37||

tato.ashvAnrajataprakhyA.nshchodayAmAsa mAdhavaH |
yato bhIShmastato rAjanduShprekShyo rashmivAniva || 38||

tatastatpunarAvRRittaM yudhiShThirabalaM mahat |
dRRiShTvA pArthaM mahAbAhuM bhIShmAyodyantamAhave || 39||

tato bhIShmaH kurushreShThaH siMhavadvinadanmuhuH |
dhana~njayarathaM shIghraM sharavarShairavAkirat || 40||

kShaNena sa rathastasya sahayaH sahasArathiH |
sharavarSheNa mahatA na prAj~nAyata ki~nchana || 41||

vAsudevastvasambhrAnto dhairyamAsthAya sAtvataH |
chodayAmAsa tAnashvAnvitunnAnbhIShmasAyakaiH || 42||

tataH pArtho dhanurgRRihya divyaM jaladanisvanam |
pAtayAmAsa bhIShmasya dhanushChittvA shitaiH sharaiH || 43||

sa chChinnadhanvA kauravyaH punaranyanmahaddhanuH |
nimeShAntaramAtreNa sajyaM chakre pitA tava || 44||

vichakarSha tato dorbhyAM dhanurjaladanisvanam |
athAsya tadapi kruddhashchichCheda dhanurarjunaH || 45||

tasya tatpUjayAmAsa lAghavaM shantanoH sutaH |
sAdhu pArtha mahAbAho sAdhu kuntIsuteti cha || 46||

samAbhAShyainamaparaM pragRRihya ruchiraM dhanuH |
mumocha samare bhIShmaH sharAnpArtharathaM prati || 47||

adarshayadvAsudevo hayayAne paraM balam |
moghAnkurva~nsharA.nstasya maNDalAni vidarshayan || 48||

shushubhAte naravyAghrau bhIShmapArthau sharakShatau |
govRRiShAviva sa.nrabdhau viShANollikhitA~Nkitau || 49||

vAsudevastu samprekShya pArthasya mRRiduyuddhatAm |
bhIShmaM cha sharavarShANi sRRijantamanishaM yudhi || 50||

pratapantamivAdityaM madhyamAsAdya senayoH |
varAnvarAnvinighnantaM pANDuputrasya sainikAn || 51||

yugAntamiva kurvANaM bhIShmaM yaudhiShThire bale |
nAmRRiShyata mahAbAhurmAdhavaH paravIrahA || 52||

utsRRijya rajataprakhyAnhayAnpArthasya mAriSha |
kruddho nAma mahAyogI prachaskanda mahArathAt || 53||

abhidudrAva bhIShmaM sa bhujapraharaNo balI || 53||

pratodapANistejasvI siMhavadvinadanmuhuH |
dArayanniva padbhyAM sa jagatIM jagatIshvaraH || 54||

krodhatAmrekShaNaH kRRiShNo jighA.nsuramitadyutiH |
grasanniva cha chetA.nsi tAvakAnAM mahAhave || 55||

dRRiShTvA mAdhavamAkrande bhIShmAyodyantamAhave |
hato bhIShmo hato bhIShma iti tatra sma sainikAH || 56||

kroshantaH prAdravansarve vAsudevabhayAnnarAH || 56||

pItakausheyasa.nvIto maNishyAmo janArdanaH |
shushubhe vidravanbhIShmaM vidyunmAlI yathAmbudaH || 57||

sa siMha iva mAta~NgaM yUtharShabha ivarShabham |
abhidudrAva tejasvI vinadanyAdavarShabhaH || 58||

tamApatantaM samprekShya puNDarIkAkShamAhave |
asambhramaM raNe bhIShmo vichakarSha mahaddhanuH || 59||

uvAcha chainaM govindamasambhrAntena chetasA || 59||

ehyehi puNDarIkAkSha devadeva namo.astu te |
mAmadya sAtvatashreShTha pAtayasva mahAhave || 60||

tvayA hi deva sa~NgrAme hatasyApi mamAnagha |
shreya eva paraM kRRiShNa loke.amuShminnihaiva cha || 61||

sambhAvito.asmi govinda trailokyenAdya sa.nyuge || 61||

anvageva tataH pArthastamanudrutya keshavam |
nijagrAha mahAbAhurbAhubhyAM parigRRihya vai || 62||

nigRRihyamANaH pArthena kRRiShNo rAjIvalochanaH |
jagAma chainamAdAya vegena puruShottamaH || 63||

pArthastu viShTabhya balAchcharaNau paravIrahA |
nijaghrAha hRRiShIkeshaM katha~nchiddashame pade || 64||

tata enamuvAchArtaH krodhaparyAkulekShaNam |
niHshvasantaM yathA nAgamarjunaH paravIrahA || 65||

nivartasva mahAbAho nAnRRitaM kartumarhasi |
yattvayA kathitaM pUrvaM na yotsyAmIti keshava || 66||

mithyAvAdIti lokastvAM kathayiShyati mAdhava |
mamaiSha bhAraH sarvo hi haniShyAmi yatavratam || 67||

shape mAdhava sakhyena satyena sukRRitena cha |
antaM yathA gamiShyAmi shatrUNAM shatrukarshana || 68||

adyaiva pashya durdharShaM pAtyamAnaM mahAvratam |
tArApatimivApUrNamantakAle yadRRichChayA || 69||

mAdhavastu vachaH shrutvA phalgunasya mahAtmanaH |
naki~nchiduktvA sakrodha Aruroha rathaM punaH || 70||

tau rathasthau naravyAghrau bhIShmaH shAntanavaH punaH |
vavarSha sharavarSheNa megho vRRiShTyA yathAchalau || 71||

prANA.nshchAdatta yodhAnAM pitA devavratastava |
gabhastibhirivAdityastejA.nsi shishirAtyaye || 72||

yathA kurUNAM sainyAni babha~nja yudhi pANDavaH |
tathA pANDavasainyAni babha~nja yudhi te pitA || 73||

hatavidrutasainyAstu nirutsAhA vichetasaH |
nirIkShituM na shekuste bhIShmamapratimaM raNe || 74||

madhyaM gatamivAdityaM pratapantaM svatejasA || 74||

te vadhyamAnA bhIShmeNa kAleneva yugakShaye |
vIkShAM chakrurmahArAja pANDavA bhayapIDitAH || 75||

trAtAraM nAdhyagachChanta gAvaH pa~NkagatA iva |
pipIlikA iva kShuNNA durbalA balinA raNe || 76||

mahArathaM bhArata duShpradharShaM  sharaughiNaM pratapantaM narendrAn |
bhIShmaM na shekuH prativIkShituM te  sharArchiShaM sUryamivAtapantam || 77||

vimRRidnatastasya tu pANDusenA mastaM jagAmAtha sahasrarashmiH |
tato balAnAM shramakarshitAnAM  mano.avahAraM prati sambabhUva || 78||

\hrule

\medskip
              dashamayuddhadivasaH
                  103
\medskip

sa~njaya uvAcha||

yudhyatAmeva teShAM tu bhAskare.astamupAgate |
sandhyA samabhavadghorA nApashyAma tato raNam || 1||

tato yudhiShThiro rAjA sandhyAM sa.ndRRishya bhArata |
vadhyamAnaM balaM chApi bhIShmeNAmitraghAtinA || 2||

muktashastraM parAvRRittaM palAyanaparAyaNam |
bhIShmaM cha yudhi sa.nrabdhamanuyAntaM mahArathAn || 3||

somakA.nshcha jitAndRRiShTvA nirutsAhAnmahArathAn |
chintayitvA chiraM dhyAtvA avahAramarochayat || 4||

tato.avahAraM sainyAnAM chakre rAjA yudhiShThiraH |
tathaiva tava sainyAnAmavahAro hyabhUttadA || 5||

tato.avahAraM sainyAnAM kRRitvA tatra mahArathAH |
nyavishanta kurushreShTha sa~NgrAme kShatavikShatAH || 6||

bhIShmasya samare karma chintayAnAstu pANDavAH |
nAlabhanta tadA shAntiM bhRRishaM bhIShmeNa pIDitAH || 7||

bhIShmo.api samare jitvA pANDavAnsaha sRRi~njayaiH |
pUjyamAnastava sutairvandyamAnashcha bhArata || 8||

nyavishatkurubhiH sArdhaM hRRiShTarUpaiH samantataH |
tato rAtriH samabhavatsarvabhUtapramohinI || 9||

tasminrAtrimukhe ghore pANDavA vRRiShNibhiH saha |
sRRi~njayAshcha durAdharShA mantrAya samupAvishan || 10||

AtmaniHshreyasaM sarve prAptakAlaM mahAbalAH |
mantrayAmAsuravyagrA mantranishchayakovidAH || 11||

tato yudhiShThiro rAjA mantrayitvA chiraM nRRipa |
vAsudevaM samudvIkShya vAkyametaduvAcha ha || 12||

pashya kRRiShNa mahAtmAnaM bhIShmaM bhImaparAkramam |
gajaM nalavanAnIva vimRRidnantaM balaM mama || 13||

na chaivainaM mahAtmAnamutsahAmo nirIkShitum |
lelihyamAnaM sainyeShu pravRRiddhamiva pAvakam || 14||

yathA ghoro mahAnAgastakShako vai viSholbaNaH |
tathA bhIShmo raNe kRRiShNa tIkShNashastraH pratApavAn || 15||

gRRihItachApaH samare vimu~ncha.nshcha shitA~nsharAn |
shakyo jetuM yamaH kruddho vajrapANishcha devarAT || 16||

varuNaH pAshabhRRidvApi sagado vA dhaneshvaraH |
na tu bhIShmaH susa~NkruddhaH shakyo jetuM mahAhave || 17||

so.ahamevaM gate kRRiShNa nimagnaH shokasAgare |
Atmano buddhidaurbalyAdbhIShmamAsAdya sa.nyuge || 18||

vanaM yAsyAmi durdharSha shreyo me tatra vai gatam |
na yuddhaM rochaye kRRiShNa hanti bhIShmo hi naH sadA || 19||

yathA prajvalitaM vahniM pata~NgaH samabhidravan |
ekato mRRityumabhyeti tathAhaM bhIShmamIyivAn || 20||

kShayaM nIto.asmi vArShNeya rAjyahetoH parAkramI |
bhrAtarashchaiva me shUrAH sAyakairbhRRishapIDitAH || 21||

matkRRite bhrAtRRisauhArdAdrAjyAtprabhra.nshanaM gatAH |
parikliShTA tathA kRRiShNA matkRRite madhusUdana || 22||

jIvitaM bahu manye.ahaM jIvitaM hyadya durlabham |
jIvitasyAdya sheSheNa chariShye dharmamuttamam || 23||

yadi te.ahamanugrAhyo bhrAtRRibhiH saha keshava |
svadharmasyAvirodhena tadudAhara keshava || 24||

etachChrutvA vachastasya kAruNyAdbahuvistaram |
pratyuvAcha tataH kRRiShNaH sAntvayAno yudhiShThiram || 25||

dharmaputra viShAdaM tvaM mA kRRithAH satyasa~Ngara |
yasya te bhrAtaraH shUrA durjayAH shatrusUdanAH || 26||

arjuno bhImasenashcha vAyvagnisamatejasau |
mAdrIputrau cha vikrAntau tridashAnAmiveshvarau || 27||

mAM vA niyu~NkShva sauhArdAdyotsye bhIShmeNa pANDava |
tvatprayukto hyahaM rAjankiM na kuryAM mahAhave || 28||

haniShyAmi raNe bhIShmamAhUya puruSharShabham |
pashyatAM dhArtarAShTrANAM yadi nechChati phalgunaH || 29||

yadi bhIShme hate rAja~njayaM pashyasi pANDava |
hantAsmyekarathenAdya kuruvRRiddhaM pitAmaham || 30||

pashya me vikramaM rAjanmahendrasyeva sa.nyuge |
vimu~nchantaM mahAstrANi pAtayiShyAmi taM rathAt || 31||

yaH shatruH pANDuputrANAM machChatruH sa na sa.nshayaH |
madarthA bhavadarthA ye ye madIyAstavaiva te || 32||

tava bhrAtA mama sakhA sambandhI shiShya eva cha |
mA.nsAnyutkRRitya vai dadyAmarjunArthe mahIpate || 33||

eSha chApi naravyAghro matkRRite jIvitaM tyajet |
eSha naH samayastAta tArayema parasparam || 34||

sa mAM niyu~NkShva rAjendra yAvaddvIpo bhavAmyaham || 34||

pratij~nAtamupaplavye yattatpArthena pUrvataH |
ghAtayiShyAmi gA~NgeyamityulUkasya saMnidhau || 35||

parirakShyaM cha mama tadvachaH pArthasya dhImataH |
anuj~nAtaM tu pArthena mayA kAryaM na sa.nshayaH || 36||

atha vA phalgunasyaiSha bhAraH parimito raNe |
nihaniShyati sa~NgrAme bhIShmaM parapura~njayam || 37||

ashakyamapi kuryAddhi raNe pArthaH samudyataH |
tridashAnvA samudyuktAnsahitAndaityadAnavaiH || 38||

nihanyAdarjunaH sa~Nkhye kimu bhIShmaM narAdhipa || 38||

viparIto mahAvIryo gatasattvo.alpajIvitaH |
bhIShmaH shAntanavo nUnaM kartavyaM nAvabudhyate || 39||

yudhiShThira uvAcha||

evametanmahAbAho yathA vadasi mAdhava |
sarve hyete na paryAptAstava veganivAraNe || 40||

niyataM samavApsyAmi sarvameva yathepsitam |
yasya me puruShavyAghra bhavAnnAtho mahAbalaH || 41||

sendrAnapi raNe devA~njayeyaM jayatAM vara |
tvayA nAthena govinda kimu bhIShmaM mahAhave || 42||

na tu tvAmanRRitaM kartumutsahe svArthagauravAt |
ayudhyamAnaH sAhAyyaM yathoktaM kuru mAdhava || 43||

samayastu kRRitaH kashchidbhIShmeNa mama mAdhava |
mantrayiShye tavArthAya na tu yotsye katha~nchana || 44||

duryodhanArthe yotsyAmi satyametaditi prabho || 44||

sa hi rAjyasya me dAtA mantrasyaiva cha mAdhava |
tasmAddevavrataM bhUyo vadhopAyArthamAtmanaH || 45||

bhavatA sahitAH sarve pRRichChAmo madhusUdana || 45||

tadvayaM sahitA gatvA bhIShmamAshu narottamam |
ruchite tava vArShNeya mantraM pRRichChAma kauravam || 46||

sa vakShyati hitaM vAkyaM tathyaM chaiva janArdana |
yathA sa vakShyate kRRiShNa tathA kartAsmi sa.nyuge || 47||

sa no jayasya dAtA cha mantrasya cha dhRRitavrataH |
bAlAH pitrA vihInAshcha tena sa.nvardhitA vayam || 48||

taM chetpitAmahaM vRRiddhaM hantumichChAmi mAdhava |
pituH pitaramiShTaM vai dhigastu kShatrajIvikAm || 49||

sa~njaya uvAcha||

tato.abravInmahArAja vArShNeyaH kurunandanam |
rochate me mahAbAho satataM tava bhAShitam || 50||

devavrataH kRRitI bhIShmaH prekShitenApi nirdahet |
gamyatAM sa vadhopAyaM praShTuM sAgaragAsutaH || 51||

vaktumarhati satyaM sa tvayA pRRiShTo visheShataH || 51||

te vayaM tatra gachChAmaH praShTuM kurupitAmaham |
praNamya shirasA chainaM mantraM pRRichChAma mAdhava || 52||

sa no dAsyati yaM mantraM tena yotsyAmahe parAn || 52||

evaM saMmantrya vai vIrAH pANDavAH pANDupUrvaja |
jagmuste sahitAH sarve vAsudevashcha vIryavAn || 53||

vimuktashastrakavachA bhIShmasya sadanaM prati || 53||

pravishya cha tadA bhIShmaM shirobhiH pratipedire |
pUjayanto mahArAja pANDavA bharatarShabha || 54||

praNamya shirasA chainaM bhIShmaM sharaNamanvayuH || 54||

tAnuvAcha mahAbAhurbhIShmaH kurupitAmahaH |
svAgataM tava vArShNeya svAgataM te dhana~njaya || 55||

svAgataM dharmaputrAya bhImAya yamayostathA || 55||

kiM kAryaM vaH karomyadya yuShmatprItivivardhanam |
sarvAtmanA cha kartAsmi yadyapi syAtsuduShkaram || 56||

tathA bruvANaM gA~NgeyaM prItiyuktaM punaH punaH |
uvAcha vAkyaM dInAtmA dharmaputro yudhiShThiraH || 57||

kathaM jayema dharmaj~na kathaM rAjyaM labhemahi |
prajAnAM sa~NkShayo na syAtkathaM tanme vadAbhibho || 58||

bhavAnhi no vadhopAyaM bravItu svayamAtmanaH |
bhavantaM samare rAjanviShahema kathaM vayam || 59||

na hi te sUkShmamapyasti randhraM kurupitAmaha |
maNDalenaiva dhanuShA sadA dRRishyo.asi sa.nyuge || 60||

nAdadAnaM sa.ndadhAnaM vikarShantaM dhanurna cha |
pashyAmastvA mahAbAho rathe sUryamiva sthitam || 61||

narAshvarathanAgAnAM hantAraM paravIrahan |
ka ivotsahate hantuM tvAM pumAnbharatarShabha || 62||

varShatA sharavarShANi mahAnti puruShottama |
kShayaM nItA hi pRRitanA bhavatA mahatI mama || 63||

yathA yudhi jayeyaM tvAM yathA rAjyaM bhavenmama |
bhavetsainyasya vA shAntistanme brUhi pitAmaha || 64||

tato.abravIchChAntanavaH pANDavAnpANDupUrvaja |
na katha~nchana kaunteya mayi jIvati sa.nyuge || 65||

yuShmAsu dRRishyate vRRiddhiH satyametadbravImi vaH || 65||

nirjite mayi yuddhe tu dhruvaM jeShyatha kauravAn |
kShipraM mayi praharata yadIchChatha raNe jayam || 66||

anujAnAmi vaH pArthAH praharadhvaM yathAsukham || 66||

evaM hi sukRRitaM manye bhavatAM vidito hyaham |
hate mayi hataM sarvaM tasmAdevaM vidhIyatAm || 67||

yudhiShThira uvAcha||

brUhi tasmAdupAyaM no yathA yuddhe jayemahi |
bhavantaM samare kruddhaM daNDapANimivAntakam || 68||

shakyo vajradharo jetuM varuNo.atha yamastathA |
na bhavAnsamare shakyaH sendrairapi surAsuraiH || 69||

bhIShma uvAcha||

satyametanmahAbAho yathA vadasi pANDava |
nAhaM shakyo raNe jetuM sendrairapi surAsuraiH || 70||

Attashastro raNe yatto gRRihItavarakArmukaH |
nyastashastraM tu mAM rAjanhanyuryudhi mahArathAH || 71||

nikShiptashastre patite vimuktakavachadhvaje |
dravamANe cha bhIte cha tavAsmIti cha vAdini || 72||

striyAM strInAmadheye cha vikale chaikaputrake |
aprasUte cha duShprekShye na yuddhaM rochate mama || 73||

imaM cha shRRiNu me pArtha sa~NkalpaM pUrvachintitam |
ama~NgalyadhvajaM dRRiShTvA na yudhyeyaM katha~nchana || 74||

ya eSha draupado rAja.nstava sainye mahArathaH |
shikhaNDI samarAkA~NkShI shUrashcha samiti~njayaH || 75||

yathAbhavachcha strI pUrvaM pashchAtpu.nstvamupAgataH |
jAnanti cha bhavanto.api sarvametadyathAtatham || 76||

arjunaH samare shUraH puraskRRitya shikhaNDinam |
mAmeva vishikhaistUrNamabhidravatu da.nshitaH || 77||

ama~Ngalyadhvaje tasminstrIpUrve cha visheShataH |
na prahartumabhIpsAmi gRRihIteShuM katha~nchana || 78||

tadantaraM samAsAdya pANDavo mAM dhana~njayaH |
sharairghAtayatu kShipraM samantAdbharatarShabha || 79||

na taM pashyAmi lokeShu yo mAM hanyAtsamudyatam |
RRite kRRiShNAnmahAbhAgAtpANDavAdvA dhana~njayAt || 80||

eSha tasmAtpurodhAya ka~nchidanyaM mamAgrataH |
mAM pAtayatu bIbhatsurevaM te vijayo bhavet || 81||

etatkuruShva kaunteya yathoktaM vachanaM mama |
tato jeShyasi sa~NgrAme dhArtarAShTrAnsamAgatAn || 82||

sa~njaya uvAcha||

te.anuj~nAtAstataH pArthA jagmuH svashibiraM prati |
abhivAdya mahAtmAnaM bhIShmaM kurupitAmaham || 83||

tathoktavati gA~Ngeye paralokAya dIkShite |
arjuno duHkhasantaptaH savrIDamidamabravIt || 84||

guruNA kulavRRiddhena kRRitapraj~nena dhImatA |
pitAmahena sa~NgrAme kathaM yotsyAmi mAdhava || 85||

krIDatA hi mayA bAlye vAsudeva mahAmanAH |
pA.nsurUShitagAtreNa mahAtmA paruShIkRRitaH || 86||

yasyAhamadhiruhyA~NkaM bAlaH kila gadAgraja |
tAtetyavochaM pitaraM pituH pANDormahAtmanaH || 87||

nAhaM tAtastava pitustAto.asmi tava bhArata |
iti mAmabravIdbAlye yaH sa vadhyaH kathaM mayA || 88||

kAmaM vadhyatu me sainyaM nAhaM yotsye mahAtmanA |
jayo vAstu vadho vA me kathaM vA kRRiShNa manyase || 89||

shrIkRRiShNa uvAcha||

pratij~nAya vadhaM jiShNo purA bhIShmasya sa.nyuge |
kShatradharme sthitaH pArtha kathaM nainaM haniShyasi || 90||

pAtayainaM rathAtpArtha vajrAhatamiva drumam |
nAhatvA yudhi gA~NgeyaM vijayaste bhaviShyati || 91||

diShTametatpurA devairbhaviShyatyavashasya te |
hantA bhIShmasya pUrvendra iti tanna tadanyathA || 92||

na hi bhIShmaM durAdharShaM vyAttAnanamivAntakam |
tvadanyaH shaknuyAddhantumapi vajradharaH svayam || 93||

jahi bhIShmaM mahAbAho shRRiNu chedaM vacho mama |
yathovAcha purA shakraM mahAbuddhirbRRihaspatiH || 94||

jyAyA.nsamapi chechChakra guNairapi samanvitam |
AtatAyinamAmantrya hanyAdghAtakamAgatam || 95||

shAshvato.ayaM sthito dharmaH kShatriyANAM dhana~njaya |
yoddhavyaM rakShitavyaM cha yaShTavyaM chAnasUyubhiH || 96||

arjuna uvAcha||

shikhaNDI nidhanaM kRRiShNa bhIShmasya bhavitA dhruvam |
dRRiShTvaiva hi sadA bhIShmaH pA~nchAlyaM vinivartate || 97||

te vayaM pramukhe tasya sthApayitvA shikhaNDinam |
gA~NgeyaM pAtayiShyAma upAyeneti me matiH || 98||

ahamanyAnmaheShvAsAnvArayiShyAmi sAyakaiH |
shikhaNDyapi yudhAM shreShTho bhIShmamevAbhiyAsyatu || 99||

shrutaM te kurumukhyasya nAhaM hanyAM shikhaNDinam |
kanyA hyeShA purA jAtA puruShaH samapadyata || 100||

sa~njaya uvAcha||

ityevaM nishchayaM kRRitvA pANDavAH sahamAdhavAH |
shayanAni yathAsvAni bhejire puruSharShabhAH || 101||

\hrule

\medskip
                  104
\medskip

dhRRitarAShTra uvAcha||

kathaM shikhaNDI gA~Ngeyamabhyavartata sa.nyuge |
pANDavAshcha tathA bhIShmaM tanmamAchakShva sa~njaya || 1||

sa~njaya uvAcha||

tataH prabhAte vimale sUryasyodayanaM prati |
vAdyamAnAsu bherIShu mRRida~NgeShvAnakeShu cha || 2||

dhmAyatsu dadhivarNeShu jalajeShu samantataH |
shikhaNDinaM puraskRRitya niryAtAH pANDavA yudhi || 3||

kRRitvA vyUhaM mahArAja sarvashatrunibarhaNam |
shikhaNDI sarvasainyAnAmagra AsIdvishAM pate || 4||

chakrarakShau tatastasya bhImasenadhana~njayau |
pRRiShThato draupadeyAshcha saubhadrashchaiva vIryavAn || 5||

sAtyakishchekitAnashcha teShAM goptA mahArathaH |
dhRRiShTadyumnastataH pashchAtpA~nchAlairabhirakShitaH || 6||

tato yudhiShThiro rAjA yamAbhyAM sahitaH prabhuH |
prayayau siMhanAdena nAdayanbharatarShabha || 7||

virATastu tataH pashchAtsvena sainyena sa.nvRRitaH |
drupadashcha mahArAja tataH pashchAdupAdravat || 8||

kekayA bhrAtaraH pa~ncha dhRRiShTaketushcha vIryavAn |
jaghanaM pAlayAmAsa pANDusainyasya bhArata || 9||

evaM vyUhya mahatsainyaM pANDavAstava vAhinIm |
abhyadravanta sa~NgrAme tyaktvA jIvitamAtmanaH || 10||

tathaiva kuravo rAjanbhIShmaM kRRitvA mahAbalam |
agrataH sarvasainyAnAM prayayuH pANDavAnprati || 11||

putraistava durAdharShai rakShitaH sumahAbalaiH |
tato droNo maheShvAsaH putrashchAsya mahArathaH || 12||

bhagadattastataH pashchAdgajAnIkena sa.nvRRitaH |
kRRipashcha kRRitavarmA cha bhagadattamanuvratau || 13||

kAmbojarAjo balavA.nstataH pashchAtsudakShiNaH |
mAgadhashcha jayatsenaH saubalashcha bRRihadbalaH || 14||

tathetare maheShvAsAH susharmapramukhA nRRipAH |
jaghanaM pAlayAmAsustava sainyasya bhArata || 15||

divase divase prApte bhIShmaH shAntanavo yudhi |
AsurAnakarodvyUhAnpaishAchAnatha rAkShasAn || 16||

tataH pravavRRite yuddhaM tava teShAM cha bhArata |
anyonyaM nighnatAM rAjanyamarAShTravivardhanam || 17||

arjunapramukhAH pArthAH puraskRRitya shikhaNDinam |
bhIShmaM yuddhe.abhyavartanta kiranto vividhA~nsharAn || 18||

tatra bhArata bhImena pIDitAstAvakAH sharaiH |
rudhiraughapariklinnAH paralokaM yayustadA || 19||

nakulaH sahadevashcha sAtyakishcha mahArathaH |
tava sainyaM samAsAdya pIDayAmAsurojasA || 20||

te vadhyamAnAH samare tAvakA bharatarShabha |
nAshaknuvanvArayituM pANDavAnAM mahadbalam || 21||

tatastu tAvakaM sainyaM vadhyamAnaM samantataH |
samprAdravaddisho rAjankAlyamAnaM mahArathaiH || 22||

trAtAraM nAdhyagachChanta tAvakA bharatarShabha |
vadhyamAnAH shitairbANaiH pANDavaiH sahasRRi~njayaiH || 23||

dhRRitarAShTra uvAcha||

pIDyamAnaM balaM pArthairdRRiShTvA bhIShmaH parAkramI |
yadakArShIdraNe kruddhastanmamAchakShva sa~njaya || 24||

kathaM vA pANDavAnyuddhe pratyudyAtaH parantapaH |
vinighnansomakAnvIrA.nstanmamAchakShva sa~njaya || 25||

sa~njaya uvAcha||

AchakShe te mahArAja yadakArShItpitAmahaH |
pIDite tava putrasya sainye pANDavasRRi~njayaiH || 26||

prahRRiShTamanasaH shUrAH pANDavAH pANDupUrvaja |
abhyavartanta nighnantastava putrasya vAhinIm || 27||

taM vinAshaM manuShyendra naravAraNavAjinAm |
nAmRRiShyata tadA bhIShmaH sainyaghAtaM raNe paraiH || 28||

sa pANDavAnmaheShvAsaH pA~nchAlA.nshcha sasRRi~njayAn |
abhyadravata durdharShastyaktvA jIvitamAtmanaH || 29||

sa pANDavAnAM pravarAnpa~ncha rAjanmahArathAn |
AttashastrAnraNe yattAnvArayAmAsa sAyakaiH || 30||

nArAchairvatsadantaishcha shitaira~njalikaistathA || 30||

nijaghne samare kruddho hastyashvamamitaM bahu |
rathino.apAtayadrAjanrathebhyaH puruSharShabhaH || 31||

sAdinashchAshvapRRiShThebhyaH padAtI.nshcha samAgatAn |
gajArohAngajebhyashcha pareShAM vidadhadbhayam || 32||

tamekaM samare bhIShmaM tvaramANaM mahAratham |
pANDavAH samavartanta vajrapANimivAsurAH || 33||

shakrAshanisamasparshAnvimu~nchannishitA~nsharAn |
dikShvadRRishyata sarvAsu ghoraM sandhArayanvapuH || 34||

maNDalIkRRitamevAsya nityaM dhanuradRRishyata |
sa~NgrAme yudhyamAnasya shakrachApanibhaM mahat || 35||

taddRRiShTvA samare karma tava putrA vishAM pate |
vismayaM paramaM prAptAH pitAmahamapUjayan || 36||

pArthA vimanaso bhUtvA praikShanta pitaraM tava |
yudhyamAnaM raNe shUraM viprachittimivAmarAH || 37||

na chainaM vArayAmAsurvyAttAnanamivAntakam || 37||

dashame.ahani samprApte rathAnIkaM shikhaNDinaH |
adahannishitairbANaiH kRRiShNavartmeva kAnanam || 38||

taM shikhaNDI tribhirbANairabhyavidhyatstanAntare |
AshIviShamiva kruddhaM kAlasRRiShTamivAntakam || 39||

sa tenAtibhRRishaM viddhaH prekShya bhIShmaH shikhaNDinam |
anichChannapi sa~NkruddhaH prahasannidamabravIt || 40||

kAmamabhyasa vA mA vA na tvAM yotsye katha~nchana |
yaiva hi tvaM kRRitA dhAtrA saiva hi tvaM shikhaNDinI || 41||

tasya tadvachanaM shrutvA shikhaNDI krodhamUrChitaH |
uvAcha bhIShmaM samare sRRikkiNI parilelihan || 42||

jAnAmi tvAM mahAbAho kShatriyANAM kShaya~Nkaram |
mayA shrutaM cha te yuddhaM jAmadagnyena vai saha || 43||

divyashcha te prabhAvo.ayaM sa mayA bahushaH shrutaH |
jAnannapi prabhAvaM te yotsye.adyAhaM tvayA saha || 44||

pANDavAnAM priyaM kurvannAtmanashcha narottama |
adya tvA yodhayiShyAmi raNe puruShasattama || 45||

dhruvaM cha tvA haniShyAmi shape satyena te.agrataH |
etachChrutvA vacho mahyaM yatkShamaM tatsamAchara || 46||

kAmamabhyasa vA mA vA na me jIvanvimokShyase |
sudRRiShTaH kriyatAM bhIShma loko.ayaM samiti~njaya || 47||

evamuktvA tato bhIShmaM pa~nchabhirnataparvabhiH |
avidhyata raNe rAjanpraNunnaM vAkyasAyakaiH || 48||

tasya tadvachanaM shrutvA savyasAchI parantapaH |
kAlo.ayamiti sa~nchintya shikhaNDinamachodayat || 49||

ahaM tvAmanuyAsyAmi parAnvidrAvaya~nsharaiH |
abhidrava susa.nrabdho bhIShmaM bhImaparAkramam || 50||

na hi te sa.nyuge pIDAM shaktaH kartuM mahAbalaH |
tasmAdadya mahAbAho vIra bhIShmamabhidrava || 51||

ahatvA samare bhIShmaM yadi yAsyasi mAriSha |
avahAsyo.asya lokasya bhaviShyasi mayA saha || 52||

nAvahAsyA yathA vIra bhavema paramAhave |
tathA kuru raNe yatnaM sAdhayasva pitAmaham || 53||

ahaM te rakShaNaM yuddhe kariShyAmi parantapa |
vArayanrathinaH sarvAnsAdhayasva pitAmaham || 54||

droNaM cha droNaputraM cha kRRipaM chAtha suyodhanam |
chitrasenaM vikarNaM cha saindhavaM cha jayadratham || 55||

vindAnuvindAvAvantyau kAmbojaM cha sudakShiNam |
bhagadattaM tathA shUraM mAgadhaM cha mahAratham || 56||

saumadattiM raNe shUramArshyashRRi~NgiM cha rAkShasam |
trigartarAjaM cha raNe saha sarvairmahArathaiH || 57||

ahamAvArayiShyAmi veleva makarAlayam || 57||

kurU.nshcha sahitAnsarvAnye chaiShAM sainikAH sthitAH |
nivArayiShyAmi raNe sAdhayasva pitAmaham || 58||

\hrule

\medskip
                  105
\medskip

dhRRitarAShTra uvAcha||

kathaM shikhaNDI gA~NgeyamabhyadhAvatpitAmaham |
pA~nchAlyaH samare kruddho dharmAtmAnaM yatavratam || 1||

ke.arakShanpANDavAnIke shikhaNDinamudAyudham |
tvaramANAstvarAkAle jigIShanto mahArathAH || 2||

kathaM shAntanavo bhIShmaH sa tasmindashame.ahani |
ayudhyata mahAvIryaH pANDavaiH sahasRRi~njayaiH || 3||

na mRRiShyAmi raNe bhIShmaM pratyudyAtaM shikhaNDinam |
kachchinna rathabha~Ngo.asya dhanurvAshIryatAsyataH || 4||

sa~njaya uvAcha||

nAshIryata dhanustasya rathabha~Ngo na chApyabhUt |
yudhyamAnasya sa~NgrAme bhIShmasya bharatarShabha || 5||

nighnataH samare shatrU~nsharaiH saMnataparvabhiH || 5||

anekashatasAhasrAstAvakAnAM mahArathAH |
rathadantigaNA rAjanhayAshchaiva susajjitAH || 6||

abhyavartanta yuddhAya puraskRRitya pitAmaham || 6||

yathApratij~naM kauravya sa chApi samiti~njayaH |
pArthAnAmakarodbhIShmaH satataM samitikShayam || 7||

yudhyamAnaM maheShvAsaM vinighnantaM parA~nsharaiH |
pA~nchAlAH pANDavaiH sArdhaM sarva evAbhyavArayan || 8||

dashame.ahani samprApte tatApa ripuvAhinIm |
kIryamANAM shitairbANaiH shatasho.atha sahasrashaH || 9||

na hi bhIShmaM maheShvAsaM pANDavAH pANDupUrvaja |
ashaknuvanraNe jetuM pAshahastamivAntakam || 10||

athopAyAnmahArAja savyasAchI parantapaH |
trAsayanrathinaH sarvAnbIbhatsuraparAjitaH || 11||

siMhavadvinadannuchchairdhanurjyAM vikShipanmuhuH |
sharaughAnvisRRijanpArtho vyacharatkAlavadraNe || 12||

tasya shabdena vitrastAstAvakA bharatarShabha |
siMhasyeva mRRigA rAjanvyadravanta mahAbhayAt || 13||

jayantaM pANDavaM dRRiShTvA tvatsainyaM chAbhipIDitam |
duryodhanastato bhIShmamabravIdbhRRishapIDitaH || 14||

eSha pANDusutastAta shvetAshvaH kRRiShNasArathiH |
dahate mAmakAnsarvAnkRRiShNavartmeva kAnanam || 15||

pashya sainyAni gA~Ngeya dravamANAni sarvashaH |
pANDavena yudhAM shreShTha kAlyamAnAni sa.nyuge || 16||

yathA pashugaNAnpAlaH sa~NkAlayati kAnane |
tathedaM mAmakaM sainyaM kAlyate shatrutApana || 17||

dhana~njayasharairbhagnaM dravamANamitastataH |
bhImo hyeSha durAdharSho vidrAvayati me balam || 18||

sAtyakishchekitAnashcha mAdrIputrau cha pANDavau |
abhimanyushcha vikrAnto vAhinIM dahate mama || 19||

dhRRiShTadyumnastathA shUro rAkShasashcha ghaTotkachaH |
vyadrAvayetAM sahasA sainyaM mama mahAbalau || 20||

vadhyamAnasya sainyasya sarvairetairmahAbalaiH |
nAnyAM gatiM prapashyAmi sthAne yuddhe cha bhArata || 21||

RRite tvAM puruShavyAghra devatulyaparAkrama |
paryAptashcha bhavAnkShipraM pIDitAnAM gatirbhava || 22||

evamukto mahArAja pitA devavratastava |
chintayitvA muhUrtaM tu kRRitvA nishchayamAtmanaH || 23||

tava sandhArayanputramabravIchChantanoH sutaH || 23||

duryodhana vijAnIhi sthiro bhava vishAM pate |
pUrvakAlaM tava mayA pratij~nAtaM mahAbala || 24||

hatvA dasha sahasrANi kShatriyANAM mahAtmanAm |
sa~NgrAmAdvyapayAtavyametatkarma mamAhnikam || 25||

iti tatkRRitavA.nshchAhaM yathoktaM bharatarShabha || 25||

adya chApi mahatkarma prakariShye mahAhave |
ahaM vA nihataH sheShye haniShye vAdya pANDavAn || 26||

adya te puruShavyAghra pratimokShye RRiNaM mahat |
bhartRRipiNDakRRitaM rAjannihataH pRRitanAmukhe || 27||

ityuktvA bharatashreShThaH kShatriyAnpratapa~nsharaiH |
AsasAda durAdharShaH pANDavAnAmanIkinIm || 28||

anIkamadhye tiShThantaM gA~NgeyaM bharatarShabha |
AshIviShamiva kruddhaM pANDavAH paryavArayan || 29||

dashame.ahani tasmi.nstu darshaya~nshaktimAtmanaH |
rAja~nshatasahasrANi so.avadhItkurunandana || 30||

pa~nchAlAnAM cha ye shreShThA rAjaputrA mahAbalAH |
teShAmAdatta tejA.nsi jalaM sUrya ivA.nshubhiH || 31||

hatvA dasha sahasrANi ku~njarANAM tarasvinAm |
sArohANAM mahArAja hayAnAM chAyutaM punaH || 32||

pUrNe shatasahasre dve padAtInAM narottamaH |
prajajvAla raNe bhIShmo vidhUma iva pAvakaH || 33||

na chainaM pANDaveyAnAM kechichChekurnirIkShitum |
uttaraM mArgamAsthAya tapantamiva bhAskaram || 34||

te pANDaveyAH sa.nrabdhA maheShvAsena pIDitAH |
vadhAyAbhyadravanbhIShmaM sRRi~njayAshcha mahArathAH || 35||

sa yudhyamAno bahubhirbhIShmaH shAntanavastadA |
avakIrNo mahAbAhuH shailo meghairivAsitaiH || 36||

putrAstu tava gA~NgeyaM samantAtparyavArayan |
mahatyA senayA sArdhaM tato yuddhamavartata || 37||

\hrule

\medskip
                  106
\medskip

sa~njaya uvAcha||

arjunastu raNe rAjandRRiShTvA bhIShmasya vikramam |
shikhaNDinamathovAcha samabhyehi pitAmaham || 1||

na chApi bhIstvayA kAryA bhIShmAdadya katha~nchana |
ahamenaM sharaistIkShNaiH pAtayiShye rathottamAt || 2||

evamuktastu pArthena shikhaNDI bharatarShabha |
abhyadravata gA~NgeyaM shrutvA pArthasya bhAShitam || 3||

dhRRiShTadyumnastathA rAjansaubhadrashcha mahArathaH |
hRRiShTAvAdravatAM bhIShmaM shrutvA pArthasya bhAShitam || 4||

virATadrupadau vRRiddhau kuntibhojashcha da.nshitaH |
abhyadravata gA~NgeyaM putrasya tava pashyataH || 5||

nakulaH sahadevashcha dharmarAjashcha vIryavAn |
tathetarANi sainyAni sarvANyeva vishAM pate || 6||

samAdravanta gA~NgeyaM shrutvA pArthasya bhAShitam || 6||

pratyudyayustAvakAshcha sametAstAnmahArathAn |
yathAshakti yathotsAhaM tanme nigadataH shRRiNu || 7||

chitraseno mahArAja chekitAnaM samabhyayAt |
bhIShmaprepsuM raNe yAntaM vRRiShaM vyAghrashishuryathA || 8||

dhRRiShTadyumnaM mahArAja bhIShmAntikamupAgatam |
tvaramANo raNe yattaM kRRitavarmA nyavArayat || 9||

bhImasenaM susa~NkruddhaM gA~Ngeyasya vadhaiShiNam |
tvaramANo mahArAja saumadattirnyavArayat || 10||

tathaiva nakulaM vIraM kirantaM sAyakAnbahUn |
vikarNo vArayAmAsa ichChanbhIShmasya jIvitam || 11||

sahadevaM tathA yAntaM yattaM bhIShmarathaM prati |
vArayAmAsa sa~NkruddhaH kRRipaH shAradvato yudhi || 12||

rAkShasaM krUrakarmANaM bhaimaseniM mahAbalam |
bhIShmasya nidhanaM prepsuM durmukho.abhyadravadbalI || 13||

sAtyakiM samare kruddhamArshyashRRi~NgiravArayat |
abhimanyuM mahArAja yAntaM bhIShmarathaM prati || 14||

sudakShiNo mahArAja kAmbojaH pratyavArayat || 14||

virATadrupadau vRRiddhau sametAvarimardanau |
ashvatthAmA tataH kruddho vArayAmAsa bhArata || 15||

tathA pANDusutaM jyeShThaM bhIShmasya vadhakA~NkShiNam |
bhAradvAjo raNe yatto dharmaputramavArayat || 16||

arjunaM rabhasaM yuddhe puraskRRitya shikhaNDinam |
bhIShmaprepsuM mahArAja tApayantaM disho dasha || 17||

duHshAsano maheShvAso vArayAmAsa sa.nyuge || 17||

anye cha tAvakA yodhAH pANDavAnAM mahArathAn |
bhIShmAyAbhimukhaM yAtAnvArayAmAsurAhave || 18||

dhRRiShTadyumnastu sainyAni prAkroshata punaH punaH |
abhidravata sa.nrabdhA bhIShmamekaM mahAbalam || 19||

eSho.arjuno raNe bhIShmaM prayAti kurunandanaH |
abhidravata mA bhaiShTa bhIShmo na prApsyate hi vaH || 20||

arjunaM samare yoddhuM notsahetApi vAsavaH |
kimu bhIShmo raNe vIrA gatasattvo.alpajIvitaH || 21||

iti senApateH shrutvA pANDavAnAM mahArathAH |
abhyadravanta saMhRRiShTA gA~Ngeyasya rathaM prati || 22||

AgachChatastAnsamare vAryoghAnprabalAniva |
nyavArayanta saMhRRiShTAstAvakAH puruSharShabhAH || 23||

duHshAsano mahArAja bhayaM tyaktvA mahArathaH |
bhIShmasya jIvitAkA~NkShI dhana~njayamupAdravat || 24||

tathaiva pANDavAH shUrA gA~Ngeyasya rathaM prati |
abhyadravanta sa~NgrAme tava putrAnmahArathAn || 25||

tatrAdbhutamapashyAma chitrarUpaM vishAM pate |
duHshAsanarathaM prApto yatpArtho nAtyavartata || 26||

yathA vArayate velA kShubhitaM vai mahArNavam |
tathaiva pANDavaM kruddhaM tava putro nyavArayat || 27||

ubhau hi rathinAM shreShThAvubhau bhArata durjayau |
ubhau chandrArkasadRRishau kAntyA dIptyA cha bhArata || 28||

tau tathA jAtasa.nrambhAvanyonyavadhakA~NkShiNau |
samIyaturmahAsa~Nkhye mayashakrau yathA purA || 29||

duHshAsano mahArAja pANDavaM vishikhaistribhiH |
vAsudevaM cha vi.nshatyA tADayAmAsa sa.nyuge || 30||

tato.arjuno jAtamanyurvArShNeyaM vIkShya pIDitam |
duHshAsanaM shatenAjau nArAchAnAM samArpayat || 31||

te tasya kavachaM bhittvA papuH shoNitamAhave || 31||

duHshAsanastataH kruddhaH pArthaM vivyAdha pa~nchabhiH |
lalATe bharatashreShTha sharaiH saMnataparvabhiH || 32||

lalATasthaistu tairbANaiH shushubhe pANDavottamaH |
yathA merurmahArAja shRRi~NgairatyarthamuchChritaiH || 33||

so.atividdho maheShvAsaH putreNa tava dhanvinA |
vyarAjata raNe pArthaH ki.nshukaH puShpavAniva || 34||

duHshAsanaM tataH kruddhaH pIDayAmAsa pANDavaH |
parvaNIva susa~Nkruddho rAhurugro nishAkaram || 35||

pIDyamAno balavatA putrastava vishAM pate |
vivyAdha samare pArthaM ka~NkapatraiH shilAshitaiH || 36||

tasya pArtho dhanushChittvA tvaramANaH parAkramI |
AjaghAna tataH pashchAtputraM te navabhiH sharaiH || 37||

so.anyatkArmukamAdAya bhIShmasya pramukhe sthitaH |
arjunaM pa~nchavi.nshatyA bAhvorurasi chArpayat || 38||

tasya kruddho mahArAja pANDavaH shatrukarshanaH |
apraiShIdvishikhAnghorAnyamadaNDopamAnbahUn || 39||

aprAptAneva tAnbANA.nshchichCheda tanayastava |
yatamAnasya pArthasya tadadbhutamivAbhavat || 40||

pArthaM cha nishitairbANairavidhyattanayastava || 40||

tataH kruddho raNe pArthaH sharAnsandhAya kArmuke |
preShayAmAsa samare svarNapu~NkhA~nshilAshitAn || 41||

nyamajja.nste mahArAja tasya kAye mahAtmanaH |
yathA ha.nsA mahArAja taDAgaM prApya bhArata || 42||

pIDitashchaiva putraste pANDavena mahAtmanA |
hitvA pArthaM raNe tUrNaM bhIShmasya rathamAshrayat || 43||

agAdhe majjatastasya dvIpo bhIShmo.abhavattadA || 43||

pratilabhya tataH sa~nj~nAM putrastava vishAM pate |
avArayattataH shUro bhUya eva parAkramI || 44||

sharaiH sunishitaiH pArthaM yathA vRRitraH pura.ndaram |
nirbibheda mahAvIryo vivyathe naiva chArjunAt || 45||

\hrule

\medskip
                  107
\medskip

sa~njaya uvAcha||

sAtyakiM da.nshitaM yuddhe bhIShmAyAbhyudyataM tadA |
ArshyashRRi~NgirmaheShvAso vArayAmAsa sa.nyuge || 1||

mAdhavastu susa~Nkruddho rAkShasaM navabhiH sharaiH |
AjaghAna raNe rAjanprahasanniva bhArata || 2||

tathaiva rAkShaso rAjanmAdhavaM nishitaiH sharaiH |
ardayAmAsa rAjendra sa~NkruddhaH shinipu~Ngavam || 3||

shaineyaH sharasa~NghaM tu preShayAmAsa sa.nyuge |
rAkShasAya susa~Nkruddho mAdhavaH paravIrahA || 4||

tato rakSho mahAbAhuM sAtyakiM satyavikramam |
vivyAdha vishikhaistIkShNaiH siMhanAdaM nanAda cha || 5||

mAdhavastu bhRRishaM viddho rAkShasena raNe tadA |
dhairyamAlambya tejasvI jahAsa cha nanAda cha || 6||

bhagadattastataH kruddho mAdhavaM nishitaiH sharaiH |
tADayAmAsa samare tottrairiva mahAgajam || 7||

vihAya rAkShasaM yuddhe shaineyo rathinAM varaH |
prAgjyotiShAya chikShepa sharAnsaMnataparvaNaH || 8||

tasya prAgjyotiSho rAjA mAdhavasya mahaddhanuH |
chichCheda shitadhAreNa bhallena kRRitahastavat || 9||

athAnyaddhanurAdAya vegavatparavIrahA |
bhagadattaM raNe kruddho vivyAdha nishitaiH sharaiH || 10||

so.atividdho maheShvAsaH sRRikkiNI sa.nlihanmuhuH |
shaktiM kanakavaiDUryabhUShitAmAyasIM dRRiDhAm || 11||

yamadaNDopamAM ghorAM prAhiNotsAtyakAya vai || 11||

tAmApatantIM sahasA tasya bAhorbaleritAm |
sAtyakiH samare rAja.nstridhA chichCheda sAyakaiH || 12||

sA papAta tadA bhUmau maholkeva hataprabhA || 12||

shaktiM vinihatAM dRRiShTvA putrastava vishAM pate |
mahatA rathava.nshena vArayAmAsa mAdhavam || 13||

tathA parivRRitaM dRRiShTvA vArShNeyAnAM mahAratham |
duryodhano bhRRishaM hRRiShTo bhrAtR^InsarvAnuvAcha ha || 14||

tathA kuruta kauravyA yathA vaH sAtyako yudhi |
na jIvanpratiniryAti mahato.asmAdrathavrajAt || 15||

asminhate hataM manye pANDavAnAM mahadbalam || 15||

tattatheti vachastasya parigRRihya mahArathAH |
shaineyaM yodhayAmAsurbhIShmasya pramukhe tadA || 16||

abhimanyuM tadAyAntaM bhIShmAyAbhyudyataM mRRidhe |
kAmbojarAjo balavAnvArayAmAsa sa.nyuge || 17||

ArjunirnRRipatiM viddhvA sharaiH saMnataparvabhiH |
punareva chatuHShaShTyA rAjanvivyAdha taM nRRipam || 18||

sudakShiNastu samare kArShNiM vivyAdha pa~nchabhiH |
sArathiM chAsya navabhirichChanbhIShmasya jIvitam || 19||

tadyuddhamAsItsumahattayostatra parAkrame |
yadabhyadhAvadgA~NgeyaM shikhaNDI shatrutApanaH || 20||

virATadrupadau vRRiddhau vArayantau mahAchamUm |
bhIShmaM cha yudhi sa.nrabdhAvAdravantau mahArathau || 21||

ashvatthAmA tataH kruddhaH samAyAdrathasattamaH |
tataH pravavRRite yuddhaM tava teShAM cha bhArata || 22||

virATo dashabhirbhallairAjaghAna parantapa |
yatamAnaM maheShvAsaM drauNimAhavashobhinam || 23||

drupadashcha tribhirbANairvivyAdha nishitaistathA |
guruputraM samAsAdya bhIShmasya purataH sthitam || 24||

ashvatthAmA tatastau tu vivyAdha dashabhiH sharaiH |
virATadrupadau vRRiddhau bhIShmaM prati samudyatau || 25||

tatrAdbhutamapashyAma vRRiddhayoshcharitaM mahat |
yaddrauNeH sAyakAnghorAnpratyavArayatAM yudhi || 26||

sahadevaM tathA yAntaM kRRipaH shAradvato.abhyayAt |
yathA nAgo vane nAgaM matto mattamupAdravat || 27||

kRRipashcha samare rAjanmAdrIputraM mahAratham |
AjaghAna sharaistUrNaM saptatyA rukmabhUShaNaiH || 28||

tasya mAdrIsutashchApaM dvidhA chichCheda sAyakaiH |
athainaM ChinnadhanvAnaM vivyAdha navabhiH sharaiH || 29||

so.anyatkArmukamAdAya samare bhArasAdhanam |
mAdrIputraM susaMhRRiShTo dashabhirnishitaiH sharaiH || 30||

AjaghAnorasi kruddha ichChanbhIShmasya jIvitam || 30||

tathaiva pANDavo rAja~nshAradvatamamarShaNam |
AjaghAnorasi kruddho bhIShmasya vadhakA~NkShayA || 31||

tayoryuddhaM samabhavadghorarUpaM bhayAvaham || 31||

nakulaM tu raNe kruddhaM vikarNaH shatrutApanaH |
vivyAdha sAyakaiH ShaShTyA rakShanbhIShmasya jIvitam || 32||

nakulo.api bhRRishaM viddhastava putreNa dhanvinA |
vikarNaM saptasaptatyA nirbibheda shilImukhaiH || 33||

tatra tau narashArdUlau bhIShmahetoH parantapau |
anyonyaM jaghnaturvIrau goShThe govRRiShabhAviva || 34||

ghaTotkachaM raNe yattaM nighnantaM tava vAhinIm |
durmukhaH samare prAyAdbhIShmahetoH parAkramI || 35||

haiDimbastu tato rAjandurmukhaM shatrutApanam |
AjaghAnorasi kruddho navatyA nishitaiH sharaiH || 36||

bhImasenasutaM chApi durmukhaH sumukhaiH sharaiH |
ShaShTyA vIro nadanhRRiShTo vivyAdha raNamUrdhani || 37||

dhRRiShTadyumnaM raNe yAntaM bhIShmasya vadhakA~NkShiNam |
hArdikyo vArayAmAsa rakShanbhIShmasya jIvitam || 38||

vArShNeyaH pArShataM shUraM viddhvA pa~nchabhirAyasaiH |
punaH pa~nchAshatA tUrNamAjaghAna stanAntare || 39||

tathaiva pArShato rAjanhArdikyaM navabhiH sharaiH |
vivyAdha nishitaistIkShNaiH ka~NkapatraparichChadaiH || 40||

tayoH samabhavadyuddhaM bhIShmahetormahAraNe |
anyonyAtishayairyuktaM yathA vRRitramahendrayoH || 41||

bhImasenamathAyAntaM bhIShmaM prati mahAbalam |
bhUrishravAbhyayAttUrNaM tiShTha tiShTheti chAbravIt || 42||

saumadattiratho bhImamAjaghAna stanAntare |
nArAchena sutIkShNena rukmapu~Nkhena sa.nyuge || 43||

uraHsthena babhau tena bhImasenaH pratApavAn |
skandashaktyA yathA krau~nchaH purA nRRipatisattama || 44||

tau sharAnsUryasa~NkAshAnkarmAraparimArjitAn |
anyonyasya raNe kruddhau chikShipAte muhurmuhuH || 45||

bhImo bhIShmavadhAkAnShkI saumadattiM mahAratham |
tathA bhIShmajaye gRRidhnuH saumadattishcha pANDavam || 46||

kRRitapratikRRite yattau yodhayAmAsatU raNe || 46||

yudhiShThiraM mahArAja mahatyA senayA vRRitam |
bhIShmAyAbhimukhaM yAntaM bhAradvAjo nyavArayat || 47||

droNasya rathanirghoShaM parjanyaninadopamam |
shrutvA prabhadrakA rAjansamakampanta mAriSha || 48||

sA senA mahatI rAjanpANDuputrasya sa.nyuge |
droNena vAritA yattA na chachAla padAtpadam || 49||

chekitAnaM raNe kruddhaM bhIShmaM prati janeshvara |
chitrasenastava sutaH kruddharUpamavArayat || 50||

bhIShmahetoH parAkrAntashchitraseno mahArathaH |
chekitAnaM paraM shaktyA yodhayAmAsa bhArata || 51||

tathaiva chekitAno.api chitrasenamayodhayat |
tadyuddhamAsItsumahattayostatra parAkrame || 52||

arjuno vAryamANastu bahushastanayena te |
vimukhIkRRitya putraM te tava senAM mamarda ha || 53||

duHshAsano.api parayA shaktyA pArthamavArayat |
kathaM bhIShmaM paro hanyAditi nishchitya bhArata || 54||

sA vadhyamAnA samare putrasya tava vAhinI |
loDyate rathibhiH shreShThaistatra tatraiva bhArata || 55||

\hrule

\medskip
                  108
\medskip

sa~njaya uvAcha||

atha vIro maheShvAso mattavAraNavikramaH |
samAdAya mahachchApaM mattavAraNavAraNam || 1||

vidhunvAno dhanuH shreShThaM drAvayANo mahArathAn |
pRRitanAM pANDaveyAnAM pAtayAno mahArathaH || 2||

nimittAni nimittaj~naH sarvato vIkShya vIryavAn |
pratapantamanIkAni droNaH putramabhAShata || 3||

ayaM sa divasastAta yatra pArtho mahArathaH |
jighA.nsuH samare bhIShmaM paraM yatnaM kariShyati || 4||

utpatanti hi me bANA dhanuH prasphuratIva me |
yogamastrANi gachChanti krUre me vartate matiH || 5||

dikShu shAntAsu ghorANi vyAharanti mRRigadvijAH |
nIchairgRRidhrA nilIyante bhAratAnAM chamUM prati || 6||

naShTaprabha ivAdityaH sarvato lohitA dishaH |
rasate vyathate bhUmiranuShTanati vAhanam || 7||

ka~NkA gRRidhrA balAkAshcha vyAharanti muhurmuhuH |
shivAshchAshivanirghoShA vedayantyo mahadbhayam || 8||

papAta mahatI cholkA madhyenAdityamaNDalAt |
sakabandhashcha parigho bhAnumAvRRitya tiShThati || 9||

pariveShastathA ghorashchandrabhAskarayorabhUt |
vedayAno bhayaM ghoraM rAj~nAM dehAvakartanam || 10||

devatAyatanasthAshcha kauravendrasya devatAH |
kampante cha hasante cha nRRityanti cha rudanti cha || 11||

apasavyaM grahAshchakruralakShmANaM nishAkaram |
avAkShirAshcha bhagavAnudatiShThata chandramAH || 12||

vapUMShi cha narendrANAM vigatAnIva lakShaye |
dhArtarAShTrasya sainyeShu na cha bhrAjanti da.nshitAH || 13||

senayorubhayoshchaiva samantAchChrUyate mahAn |
pA~nchajanyasya nirghoSho gANDIvasya cha nisvanaH || 14||

dhruvamAsthAya bIbhatsuruttamAstrANi sa.nyuge |
apAsyAnyAnraNe yodhAnabhyasyati pitAmaham || 15||

hRRiShyanti romakUpAni sIdatIva cha me manaH |
chintayitvA mahAbAho bhIShmArjunasamAgamam || 16||

taM chaiva nikRRitipraj~naM pA~nchAlyaM pApachetasam |
puraskRRitya raNe pArtho bhIShmasyAyodhanaM gataH || 17||

abravIchcha purA bhIShmo nAhaM hanyAM shikhaNDinam |
strI hyeShA vihitA dhAtrA daivAchcha sa punaH pumAn || 18||

ama~Ngalyadhvajashchaiva yAj~nasenirmahArathaH |
na chAma~NgalaketoH sa praharedApagAsutaH || 19||

etadvichintayAnasya praj~nA sIdati me bhRRisham |
adyaiva tu raNe pArthaH kuruvRRiddhamupAdravat || 20||

yudhiShThirasya cha krodho bhIShmArjunasamAgamaH |
mama chAstrAbhisa.nrambhaH prajAnAmashubhaM dhruvam || 21||

manasvI balavA~nshUraH kRRitAstro dRRiDhavikramaH |
dUrapAtI dRRiDheShushcha nimittaj~nashcha pANDavaH || 22||

ajeyaH samare chaiva devairapi savAsavaiH |
balavAnbuddhimA.nshchaiva jitaklesho yudhAM varaH || 23||

vijayI cha raNe nityaM bhairavAstrashcha pANDavaH |
tasya mArgaM pariharandrutaM gachCha yatavratam || 24||

pashya chaitanmahAbAho vaishasaM samupasthitam |
hemachitrANi shUrANAM mahAnti cha shubhAni cha || 25||

kavachAnyavadIryante sharaiH saMnataparvabhiH |
Chidyante cha dhvajAgrANi tomarANi dhanUMShi cha || 26||

prAsAshcha vimalAstIkShNAH shaktyashcha kanakojjvalAH |
vaijayantyashcha nAgAnAM sa~Nkruddhena kirITinA || 27||

nAyaM sa.nrakShituM kAlaH prANAnputropajIvibhiH |
yAhi svargaM puraskRRitya yashase vijayAya cha || 28||

hayanAgarathAvartAM mahAghorAM sudustarAm |
rathena sa~NgrAmanadIM taratyeSha kapidhvajaH || 29||

brahmaNyatA damo dAnaM tapashcha charitaM mahat |
ihaiva dRRishyate rAj~no bhrAtA yasya dhana~njayaH || 30||

bhImasenashcha balavAnmAdrIputrau cha pANDavau |
vAsudevashcha vArShNeyo yasya nAtho vyavasthitaH || 31||

tasyaiSha manyuprabhavo dhArtarAShTrasya durmateH |
tapodagdhasharIrasya kopo dahati bhAratAn || 32||

eSha sa.ndRRishyate pArtho vAsudevavyapAshrayaH |
dArayansarvasainyAni dhArtarAShTrANi sarvashaH || 33||

etadAlokyate sainyaM kShobhyamANaM kirITinA |
mahorminaddhaM sumahattimineva nadImukham || 34||

hAhAkilakilAshabdAH shrUyante cha chamUmukhe |
yAhi pA~nchAladAyAdamahaM yAsye yudhiShThiram || 35||

durlabhaM hyantaraM rAj~no vyUhasyAmitatejasaH |
samudrakukShipratimaM sarvato.atirathaiH sthitaiH || 36||

sAtyakishchAbhimanyushcha dhRRiShTadyumnavRRikodarau |
parirakShanti rAjAnaM yamau cha manujeshvaram || 37||

upendrasadRRishaH shyAmo mahAshAla ivodgataH |
eSha gachChatyanIkAni dvitIya iva phalgunaH || 38||

uttamAstrANi chAdatsva gRRihItvAnyanmahaddhanuH |
pArshvato yAhi rAjAnaM yudhyasva cha vRRikodaram || 39||

ko hi nechChetpriyaM putraM jIvantaM shAshvatIH samAH |
kShatradharmaM puraskRRitya tatastvA viniyujmahe || 40||

eSha chApi raNe bhIShmo dahate vai mahAchamUm |
yuddhe susadRRishastAta yamasya varuNasya cha || 41||

\hrule

\medskip
                  109
\medskip

sa~njaya uvAcha||

bhagadattaH kRRipaH shalyaH kRRitavarmA cha sAtvataH |
vindAnuvindAvAvantyau saindhavashcha jayadrathaH || 1||

chitraseno vikarNashcha tathA durmarShaNo yuvA |
dashaite tAvakA yodhA bhImasenamayodhayan || 2||

mahatyA senayA yuktA nAnAdeshasamutthayA |
bhIShmasya samare rAjanprArthayAnA mahadyashaH || 3||

shalyastu navabhirbANairbhImasenamatADayat |
kRRitavarmA tribhirbANaiH kRRipashcha navabhiH sharaiH || 4||

chitraseno vikarNashcha bhagadattashcha mAriSha |
dashabhirdashabhirbhallairbhImasenamatADayan || 5||

saindhavashcha tribhirbANairjatrudeshe.abhyatADayat |
vindAnuvindAvAvantyau pa~nchabhiH pa~nchabhiH sharaiH || 6||

durmarShaNashcha vi.nshatyA pANDavaM nishitaiH sharaiH || 6||

sa tAnsarvAnmahArAja bhrAjamAnAnpRRithakpRRithak |
pravIrAnsarvalokasya dhArtarAShTrAnmahArathAn || 7||

vivyAdha bahubhirbANairbhImaseno mahAbalaH || 7||

shalyaM pa~nchAshatA viddhvA kRRitavarmANamaShTabhiH |
kRRipasya sasharaM chApaM madhye chichCheda bhArata || 8||

athainaM ChinnadhanvAnaM punarvivyAdha pa~nchabhiH || 8||

vindAnuvindau cha tathA tribhistribhiratADayat |
durmarShaNaM cha vi.nshatyA chitrasenaM cha pa~nchabhiH || 9||

vikarNaM dashabhirbANaiH pa~nchabhishcha jayadratham |
viddhvA bhImo.anadaddhRRiShTaH saindhavaM cha punastribhiH || 10||

athAnyaddhanurAdAya gautamo rathinAM varaH |
bhImaM vivyAdha sa.nrabdho dashabhirnishitaiH sharaiH || 11||

sa viddho bahubhirbANaistottrairiva mahAdvipaH |
tataH kruddho mahAbAhurbhImasenaH pratApavAn || 12||

gautamaM tADayAmAsa sharairbahubhirAhave || 12||

saindhavasya tathAshvA.nshcha sArathiM cha tribhiH sharaiH |
prAhiNonmRRityulokAya kAlAntakasamadyutiH || 13||

hatAshvAttu rathAttUrNamavaplutya mahArathaH |
sharA.nshchikShepa nishitAnbhImasenasya sa.nyuge || 14||

tasya bhImo dhanurmadhye dvAbhyAM chichCheda bhArata |
bhallAbhyAM bharatashreShTha saindhavasya mahAtmanaH || 15||

sa chChinnadhanvA viratho hatAshvo hatasArathiH |
chitrasenarathaM rAjannAruroha tvarAnvitaH || 16||

atyadbhutaM raNe karma kRRitavA.nstatra pANDavaH |
mahArathA~nsharairviddhvA vArayitvA mahArathaH || 17||

virathaM saindhavaM chakre sarvalokasya pashyataH || 17||

nAtIva mamRRiShe shalyo bhImasenasya vikramam |
sa sandhAya sharA.nstIkShNAnkarmAraparimArjitAn || 18||

bhImaM vivyAdha saptatyA tiShTha tiShTheti chAbravIt || 18||

kRRipashcha kRRitavarmA cha bhagadattashcha mAriSha |
vindAnuvindAvAvantyau chitrasenashcha sa.nyuge || 19||

durmarShaNo vikarNashcha sindhurAjashcha vIryavAn |
bhImaM te vivyadhustUrNaM shalyahetorari.ndamAH || 20||

sa tu tAnprativivyAdha pa~nchabhiH pa~nchabhiH sharaiH |
shalyaM vivyAdha saptatyA punashcha dashabhiH sharaiH || 21||

taM shalyo navabhirviddhvA punarvivyAdha pa~nchabhiH |
sArathiM chAsya bhallena gADhaM vivyAdha marmaNi || 22||

vishokaM vIkShya nirbhinnaM bhImasenaH pratApavAn |
madrarAjaM tribhirbANairbAhvorurasi chArpayat || 23||

tathetarAnmaheShvAsA.nstribhistribhirajihmagaiH |
tADayAmAsa samare siMhavachcha nanAda cha || 24||

te hi yattA maheShvAsAH pANDavaM yuddhadurmadam |
tribhistribhirakuNThAgrairbhRRishaM marmasvatADayan || 25||

so.atividdho maheShvAso bhImaseno na vivyathe |
parvato vAridhArAbhirvarShamANairivAmbudaiH || 26||

shalyaM cha navabhirbANairbhRRishaM viddhvA mahAyashAH |
prAgjyotiShaM shatenAjau rAjanvivyAdha vai dRRiDham || 27||

tatastu sasharaM chApaM sAtvatasya mahAtmanaH |
kShurapreNa sutIkShNena chichCheda kRRitahastavat || 28||

athAnyaddhanurAdAya kRRitavarmA vRRikodaram |
AjaghAna bhruvormadhye nArAchena parantapa || 29||

bhImastu samare viddhvA shalyaM navabhirAyasaiH |
bhagadattaM tribhishchaiva kRRitavarmANamaShTabhiH || 30||

dvAbhyAM dvAbhyAM cha vivyAdha gautamaprabhRRitInrathAn |
te tu taM samare rAjanvivyadhurnishitaiH sharaiH || 31||

sa tathA pIDyamAno.api sarvatastairmahArathaiH |
matvA tRRiNena tA.nstulyAnvichachAra gatavyathaH || 32||

te chApi rathinAM shreShThA bhImAya nishitA~nsharAn |
preShayAmAsuravyagrAH shatasho.atha sahasrashaH || 33||

tasya shaktiM mahAvegAM bhagadatto mahArathaH |
chikShepa samare vIraH svarNadaNDAM mahAdhanAm || 34||

tomaraM saindhavo rAjA paTTishaM cha mahAbhujaH |
shataghnIM cha kRRipo rAja~nsharaM shalyashcha sa.nyuge || 35||

athetare maheShvAsAH pa~ncha pa~ncha shilImukhAn |
bhImasenaM samuddishya preShayAmAsurojasA || 36||

tomaraM sa dvidhA chakre kShurapreNAnilAtmajaH |
paTTishaM cha tribhirbANaishchichCheda tilakANDavat || 37||

sa bibheda shataghnIM cha navabhiH ka~NkapatribhiH |
madrarAjaprayuktaM cha sharaM ChittvA mahAbalaH || 38||

shaktiM chichCheda sahasA bhagadatteritAM raNe |
tathetarA~nsharAnghorA~nsharaiH saMnataparvabhiH || 39||

bhImaseno raNashlAghI tridhaikaikaM samAchChinat |
tA.nshcha sarvAnmaheShvAsA.nstribhistribhiratADayat || 40||

tato dhana~njayastatra vartamAne mahAraNe |
jagAma sa rathenAjau bhImaM dRRiShTvA mahAratham || 41||

nighnantaM samare shatrUnyodhayAnaM cha sAyakaiH || 41||

tau tu tatra mahAtmAnau sametau vIkShya pANDavau |
nAshasha.nsurjayaM tatra tAvakAH puruSharShabha || 42||

athArjuno raNe bhIShmaM yodhayanvai mahAratham |
bhIShmasya nidhanAkA~NkShI puraskRRitya shikhaNDinam || 43||

AsasAda raNe yodhA.nstAvakAndasha bhArata |
ye sma bhImaM raNe rAjanyodhayanto vyavasthitAH || 44||

bIbhatsustAnathAvidhyadbhImasya priyakAmyayA || 44||

tato duryodhano rAjA susharmANamachodayat |
arjunasya vadhArthAya bhImasenasya chobhayoH || 45||

susharmangachCha shIghraM tvaM balaughaiH parivAritaH |
jahi pANDusutAvetau dhana~njayavRRikodarau || 46||

tachChrutvA shAsanaM tasya trigartaH prasthalAdhipaH |
abhidrutya raNe bhImamarjunaM chaiva dhanvinau || 47||

rathairanekasAhasraiH parivavre samantataH |
tataH pravavRRite yuddhamarjunasya paraiH saha || 48||

\hrule

\medskip
                  110
\medskip

sa~njaya uvAcha||

arjunastu raNe shalyaM yatamAnaM mahAratham |
ChAdayAmAsa samare sharaiH saMnataparvabhiH || 1||

susharmANaM kRRipaM chaiva tribhistribhiravidhyata |
prAgjyotiShaM cha samare saindhavaM cha jayadratham || 2||

chitrasenaM vikarNaM cha kRRitavarmANameva cha |
durmarShaNaM cha rAjendra Avantyau cha mahArathau || 3||

ekaikaM tribhirAnarChatka~NkabarhiNavAjitaiH |
sharairatiratho yuddhe pIDayanvAhinIM tava || 4||

jayadratho raNe pArthaM bhittvA bhArata sAyakaiH |
bhImaM vivyAdha tarasA chitrasenarathe sthitaH || 5||

shalyashcha samare jiShNuM kRRipashcha rathinAM varaH |
vivyadhAte mahAbAhuM bahudhA marmabhedibhiH || 6||

chitrasenAdayashchaiva putrAstava vishAM pate |
pa~nchabhiH pa~nchabhistUrNaM sa.nyuge nishitaiH sharaiH || 7||

AjaghnurarjunaM sa~Nkhye bhImasenaM cha mAriSha || 7||

tau tatra rathinAM shreShThau kaunteyau bharatarShabhau |
apIDayetAM samare trigartAnAM mahadbalam || 8||

susharmApi raNe pArthaM viddhvA bahubhirAyasaiH |
nanAda balavannAdaM nAdayanvai nabhastalam || 9||

anye cha rathinaH shUrA bhImasenadhana~njayau |
vivyadhurnishitairbANai rukmapu~NkhairajihmagaiH || 10||

teShAM tu rathinAM madhye kaunteyau rathinAM varau |
krIDamAnau rathodArau chitrarUpau vyarochatAm || 11||

AmiShepsU gavAM madhye siMhAviva balotkaTau || 11||

ChittvA dhanUMShi vIrANAM sharA.nshcha bahudhA raNe |
pAtayAmAsaturvIrau shirA.nsi shatasho nRRiNAm || 12||

rathAshcha bahavo bhagnA hayAshcha shatasho hatAH |
gajAshcha sagajArohAH petururvyAM mahAmRRidhe || 13||

rathinaH sAdinashchaiva tatra tatra nisUditAH |
dRRishyante bahudhA rAjanveShTamAnAH samantataH || 14||

hatairgajapadAtyoghairvAjibhishcha nisUditaiH |
rathaishcha bahudhA bhagnaiH samAstIryata medinI || 15||

Chatraishcha bahudhA Chinnairdhvajaishcha vinipAtitaiH |
a~Nkushairapaviddhaishcha paristomaishcha bhArata || 16||

keyUraira~NgadairhArai rA~NkavairmRRiditaistathA |
uShNIShairapaviddhaishcha chAmaravyajanairapi || 17||

tatra tatrApaviddhaishcha bAhubhishchandanokShitaiH |
Urubhishcha narendrANAM samAstIryata medinI || 18||

tatrAdbhutamapashyAma raNe pArthasya vikramam |
sharaiH sa.nvArya tAnvIrAnnijaghAna balaM tava || 19||

putrastu tava taM dRRiShTvA bhImArjunasamAgamam |
gA~Ngeyasya rathAbhyAshamupajagme mahAbhaye || 20||

kRRipashcha kRRitavarmA cha saindhavashcha jayadrathaH |
vindAnuvindAvAvantyAvAjagmuH sa.nyugaM tadA || 21||

tato bhImo maheShvAsaH phalgunashcha mahArathaH |
kauravANAM chamUM ghorAM bhRRishaM dudruvatU raNe || 22||

tato barhiNavAjAnAmayutAnyarbudAni cha |
dhana~njayarathe tUrNaM pAtayanti sma sa.nyuge || 23||

tatastA~nsharajAlena saMnivArya mahArathAn |
pArthaH samantAtsamare preShayAmAsa mRRityave || 24||

shalyastu samare jiShNuM krIDanniva mahArathaH |
AjaghAnorasi kruddho bhallaiH saMnataparvabhiH || 25||

tasya pArtho dhanushChittvA hastAvApaM cha pa~nchabhiH |
athainaM sAyakaistIkShNairbhRRishaM vivyAdha marmaNi || 26||

athAnyaddhanurAdAya samare bhArasAdhanam |
madreshvaro raNe jiShNuM tADayAmAsa roShitaH || 27||

tribhiH sharairmahArAja vAsudevaM cha pa~nchabhiH |
bhImasenaM cha navabhirbAhvorurasi chArpayat || 28||

tato droNo mahArAja mAgadhashcha mahArathaH |
duryodhanasamAdiShTau taM deshamupajagmatuH || 29||

yatra pArtho mahArAja bhImasenashcha pANDavaH |
kauravyasya mahAsenAM jaghnatustau mahArathau || 30||

jayatsenastu samare bhImaM bhImAyudhaM yuvA |
vivyAdha nishitairbANairaShTabhirbharatarShabha || 31||

taM bhImo dashabhirviddhvA punarvivyAdha saptabhiH |
sArathiM chAsya bhallena rathanIDAdapAharat || 32||

udbhrAntaisturagaiH so.atha dravamANaiH samantataH |
mAgadho.apahRRito rAjA sarvasainyasya pashyataH || 33||

droNastu vivaraM labdhvA bhImasenaM shilImukhaiH |
vivyAdha bANaiH sushitaiH pa~nchaShaShTyA tamAyasaiH || 34||

taM bhImaH samarashlAghI guruM pitRRisamaM raNe |
vivyAdha navabhirbhallaistathA ShaShTyA cha bhArata || 35||

arjunastu susharmANaM viddhvA bahubhirAyasaiH |
vyadhamattasya tatsainyaM mahAbhrANi yathAnilaH || 36||

tato bhIShmashcha rAjA cha saubalashcha bRRihadbalaH |
abhyadravanta sa~NkruddhA bhImasenadhana~njayau || 37||

tathaiva pANDavAH shUrA dhRRiShTadyumnashcha pArShataH |
abhyadravanraNe bhIShmaM vyAditAsyamivAntakam || 38||

shikhaNDI tu samAsAdya bhAratAnAM pitAmaham |
abhyadravata saMhRRiShTo bhayaM tyaktvA yatavratam || 39||

yudhiShThiramukhAH pArthAH puraskRRitya shikhaNDinam |
ayodhayanraNe bhIShmaM saMhatAH saha sRRi~njayaiH || 40||

tathaiva tAvakAH sarve puraskRRitya yatavratam |
shikhaNDipramukhAnpArthAnyodhayanti sma sa.nyuge || 41||

tataH pravavRRite yuddhaM kauravANAM bhayAvaham |
tatra pANDusutaiH sArdhaM bhIShmasya vijayaM prati || 42||

tAvakAnAM raNe bhIShmo glaha AsIdvishAM pate |
tatra hi dyUtamAyAtaM vijayAyetarAya vA || 43||

dhRRiShTadyumno mahArAja sarvasainyAnyachodayat |
abhidravata gA~NgeyaM mA bhaiShTa narasattamAH || 44||

senApativachaH shrutvA pANDavAnAM varUthinI |
bhIShmamevAbhyayAttUrNaM prANA.nstyaktvA mahAhave || 45||

bhIShmo.api rathinAM shreShThaH pratijagrAha tAM chamUm |
ApatantIM mahArAja velAmiva mahodadhiH || 46||

\hrule

\medskip
                  111
\medskip

dhRRitarAShTra uvAcha||

kathaM shAntanavo bhIShmo dashame.ahani sa~njaya |
ayudhyata mahAvIryaiH pANDavaiH sahasRRi~njayaiH || 1||

kuravashcha kathaM yuddhe pANDavAnpratyavArayan |
AchakShva me mahAyuddhaM bhIShmasyAhavashobhinaH || 2||

sa~njaya uvAcha||

kuravaH pANDavaiH sArdhaM yathAyudhyanta bhArata |
yathA cha tadabhUdyuddhaM tatte vakShyAmi shRRiNvataH || 3||

preShitAH paralokAya paramAstraiH kirITinA |
ahanyahani samprAptAstAvakAnAM rathavrajAH || 4||

yathApratij~naM kauravyaH sa chApi samiti~njayaH |
pArthAnAmakarodbhIShmaH satataM samitikShayam || 5||

kurubhiH sahitaM bhIShmaM yudhyamAnaM mahAratham |
arjunaM cha sapA~nchAlyaM dRRiShTvA sa.nshayitA janAH || 6||

dashame.ahani tasmi.nstu bhIShmArjunasamAgame |
avartata mahAraudraH satataM samitikShayaH || 7||

tasminnayutasho rAjanbhUyashcha sa parantapaH |
bhIShmaH shAntanavo yodhA~njaghAna paramAstravit || 8||

yeShAmaj~nAtakalpAni nAmagotrANi pArthiva |
te hatAstatra bhIShmeNa shUrAH sarve.anivartinaH || 9||

dashAhAni tatastaptvA bhIShmaH pANDavavAhinIm |
niravidyata dharmAtmA jIvitena parantapaH || 10||

sa kShipraM vadhamanvichChannAtmano.abhimukhaM raNe |
na hanyAM mAnavashreShThAnsa~NgrAme.abhimukhAniti || 11||

chintayitvA mahAbAhuH pitA devavratastava |
abhyAshasthaM mahArAja pANDavaM vAkyamabravIt || 12||

yudhiShThira mahAprAj~na sarvashAstravishArada |
shRRiNu me vachanaM tAta dharmyaM svargyaM cha jalpataH || 13||

nirviNNo.asmi bhRRishaM tAta dehenAnena bhArata |
ghnatashcha me gataH kAlaH subahUnprANino raNe || 14||

tasmAtpArthaM purodhAya pA~nchAlAnsRRi~njayA.nstathA |
madvadhe kriyatAM yatno mama chedichChasi priyam || 15||

tasya tanmatamAj~nAya pANDavaH satyadarshanaH |
bhIShmaM pratiyayau yattaH sa~NgrAme saha sRRi~njayaiH || 16||

dhRRiShTadyumnastato rAjanpANDavashcha yudhiShThiraH |
shrutvA bhIShmasya tAM vAchaM chodayAmAsaturbalam || 17||

abhidravata yudhyadhvaM bhIShmaM jayata sa.nyuge |
rakShitAH satyasandhena jiShNunA ripujiShNunA || 18||

ayaM chApi maheShvAsaH pArShato vAhinIpatiH |
bhImasenashcha samare pAlayiShyati vo dhruvam || 19||

na vai bhIShmAdbhayaM ki~nchitkartavyaM yudhi sRRi~njayAH |
dhruvaM bhIShmaM vijeShyAmaH puraskRRitya shikhaNDinam || 20||

tathA tu samayaM kRRitvA dashame.ahani pANDavAH |
brahmalokaparA bhUtvA sa~njagmuH krodhamUrChitAH || 21||

shikhaNDinaM puraskRRitya pANDavaM cha dhana~njayam |
bhIShmasya pAtane yatnaM paramaM te samAsthitAH || 22||

tatastava sutAdiShTA nAnAjanapadeshvarAH |
droNena sahaputreNa sahasenA mahAbalAH || 23||

duHshAsanashcha balavAnsaha sarvaiH sahodaraiH |
bhIShmaM samaramadhyasthaM pAlayAM chakrire tadA || 24||

tatastu tAvakAH shUrAH puraskRRitya yatavratam |
shikhaNDipramukhAnpArthAnyodhayanti sma sa.nyuge || 25||

chedibhishcha sapA~nchAlaiH sahito vAnaradhvajaH |
yayau shAntanavaM bhIShmaM puraskRRitya shikhaNDinam || 26||

droNaputraM shinernaptA dhRRiShTaketustu pauravam |
yudhAmanyuH sahAmAtyaM duryodhanamayodhayat || 27||

virATastu sahAnIkaH sahasenaM jayadratham |
vRRiddhakShatrasya dAyAdamAsasAda parantapaH || 28||

madrarAjaM maheShvAsaM sahasainyaM yudhiShThiraH |
bhImasenAbhiguptashcha nAgAnIkamupAdravat || 29||

apradhRRiShyamanAvAryaM sarvashastrabhRRitAM varam |
droNaM prati yayau yattaH pA~nchAlyaH saha somakaiH || 30||

karNikAradhvajaM chApi siMhaketurari.ndamaH |
pratyujjagAma saubhadraM rAjaputro bRRihadbalaH || 31||

shikhaNDinaM cha putrAste pANDavaM cha dhana~njayam |
rAjabhiH samare sArdhamabhipeturjighA.nsavaH || 32||

tasminnatimahAbhIme senayorvai parAkrame |
sampradhAvatsvanIkeShu medinI samakampata || 33||

tAnyanIkAnyanIkeShu samasajjanta bhArata |
tAvakAnAM pareShAM cha dRRiShTvA shAntanavaM raNe || 34||

tatasteShAM prayatatAmanyonyamabhidhAvatAm |
prAdurAsInmahA~nshabdo dikShu sarvAsu bhArata || 35||

sha~NkhadundubhighoShaishcha vAraNAnAM cha bRRiMhitaiH |
siMhanAdaishcha sainyAnAM dAruNaH samapadyata || 36||

sA cha sarvanarendrANAM chandrArkasadRRishI prabhA |
vIrA~NgadakirITeShu niShprabhA samapadyata || 37||

rajomeghAshcha sa~njaj~nuH shastravidyudbhirAvRRitAH |
dhanuShAM chaiva nirghoSho dAruNaH samapadyata || 38||

bANasha~NkhapraNAdAshcha bherINAM cha mahAsvanAH |
rathagoShashcha sa~njagmuH senayorubhayorapi || 39||

prAsashaktyRRiShTisa~Nghaishcha bANaughaishcha samAkulam |
niShprakAshamivAkAshaM senayoH samapadyata || 40||

anyonyaM rathinaH peturvAjinashcha mahAhave |
ku~njarAH ku~njarA~njaghnuH padAtI.nshcha padAtayaH || 41||

tadAsItsumahadyuddhaM kurUNAM pANDavaiH saha |
bhIShmahetornaravyAghra shyenayorAmiShe yathA || 42||

tayoH samAgamo ghoro babhUva yudhi bhArata |
anyonyasya vadhArthAya jigIShUNAM raNAjire || 43||

\hrule

\medskip
                  112
\medskip

sa~njaya uvAcha||

abhimanyurmahArAja tava putramayodhayat |
mahatyA senayA yukto bhIShmahetoH parAkramI || 1||

duryodhano raNe kArShNiM navabhirnataparvabhiH |
AjaghAna raNe kruddhaH punashchainaM tribhiH sharaiH || 2||

tasya shaktiM raNe kArShNirmRRityorghorAmiva svasAm |
preShayAmAsa sa~Nkruddho duryodhanarathaM prati || 3||

tAmApatantIM sahasA ghorarUpAM vishAM pate |
dvidhA chichCheda te putraH kShurapreNa mahArathaH || 4||

tAM shaktiM patitAM dRRiShTvA kArShNiH paramakopanaH |
duryodhanaM tribhirbANairbAhvorurasi chArpayat || 5||

punashchainaM sharairghorairAjaghAna stanAntare |
dashabhirbharatashreShTha duryodhanamamarShaNam || 6||

tadyuddhamabhavadghoraM chitrarUpaM cha bhArata |
IkShitRRiprItijananaM sarvapArthivapUjitam || 7||

bhIShmasya nidhanArthAya pArthasya vijayAya cha |
yuyudhAte raNe vIrau saubhadrakurupu~Ngavau || 8||

sAtyakiM rabhasaM yuddhe drauNirbrAhmaNapu~NgavaH |
AjaghAnorasi kruddho nArAchena parantapaH || 9||

shaineyo.api guroH putraM sarvamarmasu bhArata |
atADayadameyAtmA navabhiH ka~NkapatribhiH || 10||

ashvatthAmA tu samare sAtyakiM navabhiH sharaiH |
tri.nshatA cha punastUrNaM bAhvorurasi chArpayat || 11||

so.atividdho maheShvAso droNaputreNa sAtvataH |
droNaputraM tribhirbANairAjaghAna mahAyashAH || 12||

pauravo dhRRiShTaketuM cha sharairAsAdya sa.nyuge |
bahudhA dArayAM chakre maheShvAsaM mahAratham || 13||

tathaiva pauravaM yuddhe dhRRiShTaketurmahArathaH |
tri.nshatA nishitairbANairvivyAdha sumahAbalaH || 14||

pauravastu dhanushChittvA dhRRiShTaketormahArathaH |
nanAda balavannAdaM vivyAdha dashabhiH sharaiH || 15||

so.anyatkArmukamAdAya pauravaM nishitaiH sharaiH |
AjaghAna mahArAja trisaptatyA shilImukhaiH || 16||

tau tu tatra maheShvAsau mahAmAtrau mahArathau |
mahatA sharavarSheNa parasparamavarShatAm || 17||

anyonyasya dhanushChittvA hayAnhatvA cha bhArata |
virathAvasiyuddhAya sa~Ngatau tau mahArathau || 18||

ArShabhe charmaNI chitre shatachandrapariShkRRite |
tArakAshatachitrau cha nistri.nshau sumahAprabhau || 19||

pragRRihya vimalau rAja.nstAvanyonyamabhidrutau |
vAshitAsa~Ngame yattau siMhAviva mahAvane || 20||

maNDalAni vichitrANi gatapratyAgatAni cha |
cheraturdarshayantau cha prArthayantau parasparam || 21||

pauravo dhRRiShTaketuM tu sha~Nkhadeshe mahAsinA |
tADayAmAsa sa~NkruddhastiShTha tiShTheti chAbravIt || 22||

chedirAjo.api samare pauravaM puruSharShabham |
AjaghAna shitAgreNa jatrudeshe mahAsinA || 23||

tAvanyonyaM mahArAja samAsAdya mahAhave |
anyonyavegAbhihatau nipetaturari.ndamau || 24||

tataH svarathamAropya pauravaM tanayastava |
jayatseno rathe rAjannapovAha raNAjirAt || 25||

dhRRiShTaketuM cha samare mAdrIputraH parantapaH |
apovAha raNe rAjansahadevaH pratApavAn || 26||

chitrasenaH susharmANaM viddhvA navabhirAshugaiH |
punarvivyAdha taM ShaShTyA punashcha navabhiH sharaiH || 27||

susharmA tu raNe kruddhastava putraM vishAM pate |
dashabhirdashabhishchaiva vivyAdha nishitaiH sharaiH || 28||

chitrasenashcha taM rAja.nstri.nshatA nataparvaNAm |
AjaghAna raNe kruddhaH sa cha taM pratyavidhyata || 29||

bhIShmasya samare rAjanyasho mAnaM cha vardhayan || 29||

saubhadro rAjaputraM tu bRRihadbalamayodhayat |
ArjuniM kosalendrastu viddhvA pa~nchabhirAyasaiH || 30||

punarvivyAdha vi.nshatyA sharaiH saMnataparvabhiH || 30||

bRRihadbalaM cha saubhadro viddhvA navabhirAyasaiH |
nAkampayata sa~NgrAme vivyAdha cha punaH punaH || 31||

kausalyasya punashchApi dhanushchichCheda phAlguNiH |
AjaghAna sharaishchaiva tri.nshatA ka~NkapatribhiH || 32||

so.anyatkArmukamAdAya rAjaputro bRRihadbalaH |
phAlguniM samare kruddho vivyAdha bahubhiH sharaiH || 33||

tayoryuddhaM samabhavadbhIShmahetoH parantapa |
sa.nrabdhayormahArAja samare chitrayodhinoH || 34||

yathA devAsure yuddhe mayavAsavayorabhUt || 34||

bhImaseno gajAnIkaM yodhayanbahvashobhata |
yathA shakro vajrapANirdArayanparvatottamAn || 35||

te vadhyamAnA bhImena mAta~NgA girisaMnibhAH |
nipetururvyAM sahitA nAdayanto vasundharAm || 36||

girimAtrA hi te nAgA bhinnA~njanachayopamAH |
virejurvasudhAM prApya vikIrNA iva parvatAH || 37||

yudhiShThiro maheShvAso madrarAjAnamAhave |
mahatyA senayA guptaM pIDayAmAsa sa~NgataH || 38||

madreshvarashcha samare dharmaputraM mahAratham |
pIDayAmAsa sa.nrabdho bhIShmahetoH parAkramI || 39||

virATaM saindhavo rAjA viddhvA saMnataparvabhiH |
navabhiH sAyakaistIkShNaistri.nshatA punarardayat || 40||

virATashcha mahArAja saindhavaM vAhinImukhe |
tri.nshatA nishitairbANairAjaghAna stanAntare || 41||

chitrakArmukanistri.nshau chitravarmAyudhadhvajau |
rejatushchitrarUpau tau sa~NgrAme matsyasaindhavau || 42||

droNaH pA~nchAlaputreNa samAgamya mahAraNe |
mahAsamudayaM chakre sharaiH saMnataparvabhiH || 43||

tato droNo mahArAja pArShatasya mahaddhanuH |
ChittvA pa~nchAshateShUNAM pArShataM samavidhyata || 44||

so.anyatkArmukamAdAya pArShataH paravIrahA |
droNasya miShato yuddhe preShayAmAsa sAyakAn || 45||

tA~nsharA~nsharasa~Nghaistu saMnivArya mahArathaH |
droNo drupadaputrAya prAhiNotpa~ncha sAyakAn || 46||

tasya kruddho mahArAja pArShataH paravIrahA |
droNAya chikShepa gadAM yamadaNDopamAM raNe || 47||

tAmApatantIM sahasA hemapaTTavibhUShitAm |
sharaiH pa~nchAshatA droNo vArayAmAsa sa.nyuge || 48||

sA ChinnA bahudhA rAjandroNachApachyutaiH sharaiH |
chUrNIkRRitA vishIryantI papAta vasudhAtale || 49||

gadAM vinihatAM dRRiShTvA pArShataH shatrusUdanaH |
droNAya shaktiM chikShepa sarvapArashavIM shubhAm || 50||

tAM droNo navabhirbANaishchichCheda yudhi bhArata |
pArShataM cha maheShvAsaM pIDayAmAsa sa.nyuge || 51||

evametanmahadyuddhaM droNapArShatayorabhUt |
bhIShmaM prati mahArAja ghorarUpaM bhayAnakam || 52||

arjunaH prApya gA~NgeyaM pIDayannishitaiH sharaiH |
abhyadravata sa.nyattaM vane mattamiva dvipam || 53||

pratyudyayau cha taM pArthaM bhagadattaH pratApavAn |
tridhA bhinnena nAgena madAndhena mahAbalaH || 54||

tamApatantaM sahasA mahendragajasaMnibham |
paraM yatnaM samAsthAya bIbhatsuH pratyapadyata || 55||

tato gajagato rAjA bhagadattaH pratApavAn |
arjunaM sharavarSheNa vArayAmAsa sa.nyuge || 56||

arjunastu raNe nAgamAyAntaM rajatopamam |
vimalairAyasaistIkShNairavidhyata mahAraNe || 57||

shikhaNDinaM cha kaunteyo yAhi yAhItyachodayat |
bhIShmaM prati mahArAja jahyenamiti chAbravIt || 58||

prAgjyotiShastato hitvA pANDavaM pANDupUrvaja |
prayayau tvarito rAjandrupadasya rathaM prati || 59||

tato.arjuno mahArAja bhIShmamabhyadravaddrutam |
shikhaNDinaM puraskRRitya tato yuddhamavartata || 60||

tataste tAvakAH shUrAH pANDavaM rabhasaM raNe |
sarve.abhyadhAvankroshantastadadbhutamivAbhavat || 61||

nAnAvidhAnyanIkAni putrANAM te janAdhipa |
arjuno vyadhamatkAle divIvAbhrANi mArutaH || 62||

shikhaNDI tu samAsAdya bharatAnAM pitAmaham |
iShubhistUrNamavyagro bahubhiH sa samAchinot || 63||

somakA.nshcha raNe bhIShmo jaghne pArthapadAnugAn |
nyavArayata sainyaM cha pANDavAnAM mahArathaH || 64||

rathAgnyagArashchApArchirasishaktigadendhanaH |
sharasa~NghamahAjvAlaH kShatriyAnsamare.adahat || 65||

yathA hi sumahAnagniH kakShe charati sAnilaH |
tathA jajvAla bhIShmo.api divyAnyastrANyudIrayan || 66||

suvarNapu~NkhairiShubhiH shitaiH saMnataparvabhiH |
nAdayansa disho bhIShmaH pradishashcha mahAyashAH || 67||

pAtayanrathino rAjangajA.nshcha saha sAdibhiH |
muNDatAlavanAnIva chakAra sa rathavrajAn || 68||

nirmanuShyAnrathAnrAjangajAnashvA.nshcha sa.nyuge |
chakAra sa tadA bhIShmaH sarvashastrabhRRitAM varaH || 69||

tasya jyAtalanirghoShaM visphUrjitamivAshaneH |
nishamya sarvato rAjansamakampanta sainikAH || 70||

amoghA hyapatanbANAH pituste manujeshvara |
nAsajjanta sharIreShu bhIShmachApachyutAH sharAH || 71||

nirmanuShyAnrathAnrAjansuyuktA~njavanairhayaiH |
vAtAyamAnAnpashyAma hriyamANAnvishAM pate || 72||

chedikAshikarUShANAM sahasrANi chaturdasha |
mahArathAH samAkhyAtAH kulaputrAstanutyajaH || 73||

aparAvartinaH shUrAH suvarNavikRRitadhvajAH |
sa~NgrAme bhIShmamAsAdya savAjirathaku~njarAH || 74||

jagmuste paralokAya vyAditAsyamivAntakam || 74||

na tatrAsInmahArAja somakAnAM mahArathaH |
yaH samprApya raNe bhIShmaM jIvite sma mano dadhe || 75||

tA.nshcha sarvAnraNe yodhAnpretarAjapuraM prati |
nItAnamanyanta janA dRRiShTvA bhIShmasya vikramam || 76||

na kashchidenaM samare pratyudyAti mahArathaH |
RRite pANDusutaM vIraM shvetAshvaM kRRiShNasArathim || 77||

shikhaNDinaM cha samare pA~nchAlyamamitaujasam || 77||

shikhaNDI tu raNe bhIShmamAsAdya bharatarShabha |
dashabhirdashabhirbANairAjaghAna mahAhave || 78||

shikhaNDinaM tu gA~NgeyaH krodhadIptena chakShuShA |
avaikShata kaTAkSheNa nirdahanniva bhArata || 79||

strItvaM tatsa.nsmaranrAjansarvalokasya pashyataH |
na jaghAna raNe bhIShmaH sa cha taM nAvabuddhavAn || 80||

arjunastu mahArAja shikhaNDinamabhAShata |
abhitvarasva tvarito jahi chainaM pitAmaham || 81||

kiM te vivakShayA vIra jahi bhIShmaM mahAratham |
na hyanyamanupashyAmi ka~nchidyaudhiShThire bale || 82||

yaH shaktaH samare bhIShmaM yodhayeta pitAmaham |
RRite tvAM puruShavyAghra satyametadbravImi te || 83||

evamuktastu pArthena shikhaNDI bharatarShabha |
sharairnAnAvidhaistUrNaM pitAmahamupAdravat || 84||

achintayitvA tAnbANAnpitA devavratastava |
arjunaM samare kruddhaM vArayAmAsa sAyakaiH || 85||

tathaiva cha chamUM sarvAM pANDavAnAM mahArathaH |
apraiShItsamare tIkShNaiH paralokAya mAriSha || 86||

tathaiva pANDavA rAjansainyena mahatA vRRitAH |
bhIShmaM prachChAdayAmAsurmeghA iva divAkaram || 87||

sa samantAtparivRRito bhArato bharatarShabha |
nirdadAha raNe shUrAnvanaM vahniriva jvalan || 88||

tatrAdbhutamapashyAma tava putrasya pauruSham |
ayodhayata yatpArthaM jugopa cha yatavratam || 89||

karmaNA tena samare tava putrasya dhanvinaH |
duHshAsanasya tutuShuH sarve lokA mahAtmanaH || 90||

yadekaH samare pArthAnsAnugAnsamayodhayat |
na chainaM pANDavA yuddhe vAyarAmAsurulbaNam || 91||

duHshAsanena samare rathino virathIkRRitAH |
sAdinashcha mahArAja dantinashcha mahAbalAH || 92||

vinirbhinnAH sharaistIkShNairnipeturdharaNItale |
sharAturAstathaivAnye dantino vidrutA dishaH || 93||

yathAgnirindhanaM prApya jvaleddIptArchirulbaNaH |
tathA jajvAla putraste pANDavAnvai vinirdahan || 94||

taM bhAratamahAmAtraM pANDavAnAM mahArathaH |
jetuM notsahate kashchinnApyudyAtuM katha~nchana || 95||

RRite mahendratanayaM shvetAshvaM kRRiShNasArathim || 95||

sa hi taM samare rAjanvijitya vijayo.arjunaH |
bhIShmamevAbhidudrAva sarvasainyasya pashyataH || 96||

vijitastava putro.api bhIShmabAhuvyapAshrayaH |
punaH punaH samAshvasya prAyudhyata raNotkaTaH || 97||

arjunaM cha raNe rAjanyodhayansa vyarAjata || 97||

shikhaNDI tu raNe rAjanvivyAdhaiva pitAmaham |
sharairashanisa.nsparshaistathA sarpaviShopamaiH || 98||

na cha te.asya rujaM chakruH pitustava janeshvara |
smayamAnashcha gA~NgeyastAnbANA~njagRRihe tadA || 99||

uShNArto hi naro yadvajjaladhArAH pratIchChati |
tathA jagrAha gA~NgeyaH sharadhArAH shikhaNDinaH || 100||

taM kShatriyA mahArAja dadRRishurghoramAhave |
bhIShmaM dahantaM sainyAni pANDavAnAM mahAtmanAm || 101||

tato.abravIttava sutaH sarvasainyAni mAriSha |
abhidravata sa~NgrAme phalgunaM sarvato rathaiH || 102||

bhIShmo vaH samare sarvAnpalayiShyati dharmavit |
te bhayaM sumahattvaktvA pANDavAnpratiyudhyata || 103||

eSha tAlena dIptena bhIShmastiShThati pAlayan |
sarveShAM dhArtarAShTrANAM raNe sharma cha varma cha || 104||

tridashApi samudyuktA nAlaM bhIShmaM samAsitum |
kimu pArthA mahAtmAnaM martyabhUtAstathAbalAH || 105||

tasmAddravata he yodhAH phalgunaM prApya sa.nyuge || 105||

ahamadya raNe yatto yodhayiShyAmi phalgunam |
sahitaH sarvato yattairbhavadbhirvasudhAdhipAH || 106||

tachChrutvA tu vacho rAja.nstava putrasya dhanvinaH |
arjunaM prati sa.nyattA balavanto mahArathAH || 107||

te videhAH kali~NgAshcha dAsherakagaNaiH saha |
abhipeturniShAdAshcha sauvIrAshcha mahAraNe || 108||

bAhlikA daradAshchaiva prAchyodIchyAshcha mAlavAH |
abhIShAhAH shUrasenAH shibayo.atha vasAtayaH || 109||

shAlvAshrayAstrigartAshcha ambaShThAH kekayaiH saha |
abhipetU raNe pArthaM pata~NgA iva pAvakam || 110||

sa tAnsarvAnsahAnIkAnmahArAja mahArathAn |
divyAnyastrANi sa~nchintya prasandhAya dhana~njayaH || 111||

sa tairastrairmahAvegairdadAhAshu mahAbalaH |
sharapratApairbIbhatsuH pata~NgAniva pAvakaH || 112||

tasya bANasahasrANi sRRijato dRRiDhadhanvinaH |
dIpyamAnamivAkAshe gANDIvaM samadRRishyata || 113||

te sharArtA mahArAja viprakIrNarathadhvajAH |
nAbyavartanta rAjAnaH sahitA vAnaradhvajam || 114||

sadhvajA rathinaH peturhayArohA hayaiH saha |
gajAH saha gajArohaiH kirITisharatADitAH || 115||

tato.arjunabhujotsRRiShTairAvRRitAsIdvasundharA |
vidravadbhishcha bahudhA balai rAj~nAM samantataH || 116||

atha pArtho mahAbAhurdrAvayitvA varUthinIm |
duHshAsanAya samare preShayAmAsa sAyakAn || 117||

te tu bhittvA tava sutaM duHshAsanamayomukhAH |
dharaNIM vivishuH sarve valmIkamiva pannagAH || 118||

hayA.nshchAsya tato jaghne sArathiM cha nyapAtayat || 118||

vivi.nshatiM cha vi.nshatyA virathaM kRRitavAnprabho |
AjaghAna bhRRishaM chaiva pa~nchabhirnataparvabhiH || 119||

kRRipaM shalyaM vikarNaM cha viddhvA bahubhirAyasaiH |
chakAra virathA.nshchaiva kaunteyaH shvetavAhanaH || 120||

evaM te virathAH pa~ncha kRRipaH shalyashcha mAriSha |
duHshAsano vikarNashcha tathaiva cha vivi.nshatiH || 121||

samprAdravanta samare nirjitAH savyasAchinA || 121||

pUrvAhNe tu tathA rAjanparAjitya mahArathAn |
prajajvAla raNe pArtho vidhUma iva pAvakaH || 122||

tathaiva sharavarSheNa bhAskaro rashmivAniva |
anyAnapi mahArAja pAtayAmAsa pArthivAn || 123||

parA~NmukhIkRRitya tadA sharavarShairmahArathAn |
prAvartayata sa~NgrAme shoNitodAM mahAnadIm || 124||

madhyena kurusainyAnAM pANDavAnAM cha bhArata || 124||

gajAshcha rathasa~NghAshcha bahudhA rathibhirhatAH |
rathAshcha nihatA nAgairnAgA hayapadAtibhiH || 125||

antarA ChidhyamAnAni sharIrANi shirA.nsi cha |
nipeturdikShu sarvAsu gajAshvarathayodhinAm || 126||

ChannamAyodhanaM reje kuNDalA~NgadadhAribhiH |
patitaiH pAtyamAnaishcha rAjaputrairmahArathaiH || 127||

rathaneminikRRittAshcha gajaishchaivAvapothitAH |
pAdAtAshchApyadRRishyanta sAshvAH sahayasAdinaH || 128||

gajAshvarathasa~NghAshcha paripetuH samantataH |
vishIrNAshcha rathA bhUmau bhagnachakrayugadhvajAH || 129||

tadgajAshvarathaughAnAM rudhireNa samukShitam |
ChannamAyodhanaM reje raktAbhramiva shAradam || 130||

shvAnaH kAkAshcha gRRidhrAshcha vRRikA gomAyubhiH saha |
praNedurbhakShyamAsAdya vikRRitAshcha mRRigadvijAH || 131||

vavurbahuvidhAshchaiva dikShu sarvAsu mArutAH |
dRRishyamAneShu rakShaHsu bhUteShu vinadatsu cha || 132||

kA~nchanAni cha dAmAni patAkAshcha mahAdhanAH |
dhUmAyamAnA dRRishyante sahasA mAruteritAH || 133||

shvetachChatrasahasrANi sadhvajAshcha mahArathAH |
vinikIrNAH sma dRRishyante shatasho.atha sahasrashaH || 134||

sapatAkAshcha mAta~NgA disho jagmuH sharAturAH || 134||

kShatriyAshcha manuShyendra gadAshaktidhanurdharAH |
samantato vyadRRishyanta patitA dharaNItale || 135||

tato bhIShmo mahArAja divyamastramudIrayan |
abhyadhAvata kaunteyaM miShatAM sarvadhanvinAm || 136||

taM shikhaNDI raNe yattamabhyadhAvata da.nshitaH |
sa~njahAra tato bhIShmastadastraM pAvakopamam || 137||

etasminneva kAle tu kaunteyaH shvetavAhanaH |
nijaghne tAvakaM sainyaM mohayitvA pitAmaham || 138||

\hrule

\medskip
                  113
\medskip

sa~njaya uvAcha||

evaM vyUDheShvanIkeShu bhUyiShThamanuvartiShu |
brahmalokaparAH sarve samapadyanta bhArata || 1||

na hyanIkamanIkena samasajjata sa~Nkule |
na rathA rathibhiH sArdhaM na padAtAH padAtibhiH || 2||

ashvA nAshvairayudhyanta na gajA gajayodhibhiH |
mahAnvyatikaro raudraH senayoH samapadyata || 3||

naranAgaratheShvevaM vyavakIrNeShu sarvashaH |
kShaye tasminmahAraudre nirvisheShamajAyata || 4||

tataH shalyaH kRRipashchaiva chitrasenashcha bhArata |
duHshAsano vikarNashcha rathAnAsthAya satvarAH || 5||

pANDavAnAM raNe shUrA dhvajinIM samakampayan || 5||

sA vadhyamAnA samare pANDusenA mahAtmabhiH |
trAtAraM nAdhyagachChadvai majjamAneva naurjale || 6||

yathA hi shaishiraH kAlo gavAM marmANi kRRintati |
tathA pANDusutAnAM vai bhIShmo marmANyakRRintata || 7||

atIva tava sainyasya pArthena cha mahAtmanA |
nagameghapratIkAshAH pAtitA bahudhA gajAH || 8||

mRRidyamAnAshcha dRRishyante pArthena narayUthapAH |
iShubhistADyamAnAshcha nArAchaishcha sahasrashaH || 9||

peturArtasvaraM kRRitvA tatra tatra mahAgajAH |
AbaddhAbharaNaiH kAyairnihatAnAM mahAtmanAm || 10||

ChannamAyodhanaM reje shirobhishcha sakuNDalaiH |
tasminnatimahAbhIme rAjanvIravarakShaye || 11||

bhIShme cha yudhi vikrAnte pANDave cha dhana~njaye || 11||

te parAkrAntamAlokya rAjanyudhi pitAmaham |
na nyavartanta kauravyA brahmalokapuraskRRitAH || 12||

ichChanto nidhanaM yuddhe svargaM kRRitvA parAyaNam |
pANDavAnabhyavartanta tasminvIravarakShaye || 13||

pANDavApi mahArAja smaranto vividhAnbahUn |
kleshAnkRRitAnsaputreNa tvayA pUrvaM narAdhipa || 14||

bhayaM tyaktvA raNe shUrA brahmalokapuraskRRitAH |
tAvakA.nstava putrA.nshcha yodhayanti sma hRRiShTavat || 15||

senApatistu samare prAha senAM mahArathaH |
abhidravata gA~NgeyaM somakAH sRRi~njayaiH saha || 16||

senApativachaH shrutvA somakAH saha sRRi~njayaiH |
abhyadravanta gA~NgeyaM shastravRRiShTyA samantataH || 17||

vadhyamAnastato rAjanpitA shAntanavastava |
amarShavashamApanno yodhayAmAsa sRRi~njayAn || 18||

tasya kIrtimatastAta purA rAmeNa dhImatA |
sampradattAstrashikShA vai parAnIkavinAshinI || 19||

sa tAM shikShAmadhiShThAya kRRitvA parabalakShayam |
ahanyahani pArthAnAM vRRiddhaH kurupitAmahaH || 20||

bhIShmo dasha sahasrANi jaghAna paravIrahA || 20||

tasmi.nstu divase prApte dashame bharatarShabha |
bhIShmeNaikena matsyeShu pA~nchAleShu cha sa.nyuge || 21||

gajAshvamamitaM hatvA hatAH sapta mahArathAH || 21||

hatvA pa~ncha sahasrANi rathinAM prapitAmahaH |
narANAM cha mahAyuddhe sahasrANi chaturdasha || 22||

tathA dantisahasraM cha hayAnAmayutaM punaH |
shikShAbalena nihataM pitrA tava vishAM pate || 23||

tataH sarvamahIpAnAM kShobhayitvA varUthinIm |
virATasya priyo bhrAtA shatAnIko nipAtitaH || 24||

shatAnIkaM cha samare hatvA bhIShmaH pratApavAn |
sahasrANi mahArAja rAj~nAM bhallairnyapAtayat || 25||

ye cha kechana pArthAnAmabhiyAtA dhana~njayam |
rAjAno bhIShmamAsAdya gatAste yamasAdanam || 26||

evaM dasha disho bhIShmaH sharajAlaiH samantataH |
atItya senAM pArthAnAmavatasthe chamUmukhe || 27||

sa kRRitvA sumahatkarma tasminvai dashame.ahani |
senayorantare tiShThanpragRRihItasharAsanaH || 28||

na chainaM pArthivA rAja~nshekuH kechinnirIkShitum |
madhyaM prAptaM yathA grIShme tapantaM bhAskaraM divi || 29||

yathA daityachamUM shakrastApayAmAsa sa.nyuge |
tathA bhIShmaH pANDaveyA.nstApayAmAsa bhArata || 30||

tathA cha taM parAkrAntamAlokya madhusUdanaH |
uvAcha devakIputraH prIyamANo dhana~njayam || 31||

eSha shAntanavo bhIShmaH senayorantare sthitaH |
nAnihatya balAdenaM vijayaste bhaviShyati || 32||

yattaH sa.nstambhayasvainaM yatraiShA bhidyate chamUH |
na hi bhIShmasharAnanyaH soDhumutsahate vibho || 33||

tatastasminkShaNe rAja.nshchodito vAnaradhvajaH |
sadhvajaM sarathaM sAshvaM bhIShmamantardadhe sharaiH || 34||

sa chApi kurumukhyAnAmRRiShabhaH pANDaveritAn |
sharavrAtaiH sharavrAtAnbahudhA vidudhAva tAn || 35||

tena pA~nchAlarAjashcha dhRRiShTaketushcha vIryavAn |
pANDavo bhImasenashcha dhRRiShTadyumnashcha pArShataH || 36||

yamau cha chekitAnashcha kekayAH pa~ncha chaiva ha |
sAtyakishcha mahArAja saubhadro.atha ghaTotkachaH || 37||

draupadeyAH shikhaNDI cha kuntibhojashcha vIryavAn |
susharmA cha virATashcha pANDaveyA mahAbalAH || 38||

ete chAnye cha bahavaH pIDitA bhIShmasAyakaiH |
samuddhRRitAH phalgunena nimagnAH shokasAgare || 39||

tataH shikhaNDI vegena pragRRihya paramAyudham |
bhIShmamevAbhidudrAva rakShyamANaH kirITinA || 40||

tato.asyAnucharAnhatvA sarvAnraNavibhAgavit |
bhIShmamevAbhidudrAva bIbhatsuraparAjitaH || 41||

sAtyakishchekitAnashcha dhRRiShTadyumnashcha pArShataH |
virATo drupadashchaiva mAdrIputrau cha pANDavau || 42||

dudruvurbhIShmamevAjau rakShitA dRRiDhadhanvanA || 42||

abhimanyushcha samare draupadyAH pa~ncha chAtmajAH |
dudruvuH samare bhIShmaM samudyatamahAyudhAH || 43||

te sarve dRRiDhadhanvAnaH sa.nyugeShvapalAyinaH |
bahudhA bhIShmamAnarChanmArgaNaiH kRRitamArgaNAH || 44||

vidhUya tAnbANagaNAnye muktAH pArthivottamaiH |
pANDavAnAmadInAtmA vyagAhata varUthinIm || 45||

kRRitvA sharavighAtaM cha krIDanniva pitAmahaH || 45||

nAbhisandhatta pA~nchAlyaM smayamAno muhurmuhuH |
strItvaM tasyAnusa.nsmRRitya bhIShmo bANA~nshikhaNDinaH || 46||

jaghAna drupadAnIke rathAnsapta mahArathaH || 46||

tataH kilakilAshabdaH kShaNena samapadyata |
matsyapA~nchAlachedInAM tamekamabhidhAvatAm || 47||

te varAshvarathavrAtairvAraNaiH sapadAtibhiH |
tamekaM ChAdayAmAsurmeghA iva divAkaram || 48||

bhIShmaM bhAgIrathIputraM pratapantaM raNe ripUn || 48||

tatastasya cha teShAM cha yuddhe devAsuropame |
kirITI bhIShmamAnarChatpuraskRRitya shikhaNDinam || 49||

\hrule

\medskip
                  114
\medskip

sa~njaya uvAcha||

evaM te paNDavAH sarve puraskRRitya shikhaNDinam |
vivyadhuH samare bhIShmaM parivArya samantataH || 1||

shataghnIbhiH sughorAbhiH paTTishaiH saparashvadhaiH |
mudgarairmusalaiH prAsaiH kShepaNIbhishcha sarvashaH || 2||

sharaiH kanakapu~Nkhaishcha shaktitomarakampanaiH |
nArAchairvatsadantaishcha bhushuNDIbhishcha bhArata || 3||

atADayanraNe bhIShmaM sahitAH sarvasRRi~njayAH || 3||

sa vishIrNatanutrANaH pIDito bahubhistadA |
vivyathe naiva gA~Ngeyo bhidyamAneShu marmasu || 4||

sa dIptasharachApArchirastraprasRRitamArutaH |
neminirhrAdasaMnAdo mahAstrodayapAvakaH || 5||

chitrachApamahAjvAlo vIrakShayamahendhanaH |
yugAntAgnisamo bhIShmaH pareShAM samapadyata || 6||

nipatya rathasa~NghAnAmantareNa viniHsRRitaH |
dRRishyate sma narendrANAM punarmadhyagatashcharan || 7||

tataH pA~nchAlarAjaM cha dhRRiShTaketumatItya cha |
pANDavAnIkinImadhyamAsasAda sa vegitaH || 8||

tataH sAtyakibhImau cha pANDavaM cha dhana~njayam |
drupadaM cha virATaM cha dhRRiShTadyumnaM cha pArShatam || 9||

bhImaghoShairmahAvegairvairivAraNabhedibhiH |
ShaDetAnShaDbhirAnarChadbhAskarapratimaiH sharaiH || 10||

tasya te nishitAnbANAnsaMnivArya mahArathAH |
dashabhirdashabhirbhIShmamardayAmAsurojasA || 11||

shikhaNDI tu raNe bANAnyAnmumocha mahAvrate |
te bhIShmaM vivishustUrNaM svarNapu~NkhAH shilAshitAH || 12||

tataH kirITI sa.nrabdho bhIShmamevAbhyavartata |
shikhaNDinaM puraskRRitya dhanushchAsya samAchChinat || 13||

bhIShmasya dhanuShashChedaM nAmRRiShyanta mahArathAH |
droNashcha kRRitavarmA cha saindhavashcha jayadrathaH || 14||

bhUrishravAH shalaH shalyo bhagadattastathaiva cha |
saptaite paramakruddhAH kirITinamabhidrutAH || 15||

uttamAstrANi divyAni darshayanto mahArathAH |
abhipeturbhRRishaM kruddhAshChAdayanta sma pANDavAn || 16||

teShAmApatatAM shabdaH shushruve phalgunaM prati |
udvRRittAnAM yathA shabdaH samudrANAM yugakShaye || 17||

hatAnayata gRRihNIta yudhyatApi cha kRRintata |
ityAsIttumulaH shabdaH phalgunasya rathaM prati || 18||

taM shabdaM tumulaM shrutvA pANDavAnAM mahArathAH |
abhyadhAvanparIpsantaH phalgunaM bharatarShabha || 19||

sAtyakirbhImasenashcha dhRRiShTadyumnashcha pArShataH |
virATadrupadau chobhau rAkShasashcha ghaTotkachaH || 20||

abhimanyushcha sa~NkruddhaH saptaite krodhamUrChitAH |
samabhyadhAva.nstvaritAshchitrakArmukadhAriNaH || 21||

teShAM samabhavadyuddhaM tumulaM lomaharShaNam |
sa~NgrAme bharatashreShTha devAnAM dAnavairiva || 22||

shikhaNDI tu rathashreShTho rakShyamANaH kirITinA |
avidhyaddashabhirbhIShmaM ChinnadhanvAnamAhave || 23||

sArathiM dashabhishchAsya dhvajaM chaikena chichChide || 23||

so.anyatkArmukamAdAya gA~Ngeyo vegavattaram |
tadapyasya shitairbhallaistribhishchichCheda phalgunaH || 24||

evaM sa pANDavaH kruddha AttamAttaM punaH punaH |
dhanurbhIShmasya chichCheda savyasAchI parantapaH || 25||

sa chChinnadhanvA sa~NkruddhaH sRRikkiNI parisa.nlihan |
shaktiM jagrAha sa~Nkruddho girINAmapi dAraNIm || 26||

tAM cha chikShepa sa~NkruddhaH phalgunasya rathaM prati || 26||

tAmApatantIM samprekShya jvalantImashanImiva |
samAdatta shitAnbhallAnpa~ncha pANDavanandanaH || 27||

tasya chichCheda tAM shaktiM pa~nchadhA pa~nchabhiH sharaiH |
sa~Nkruddho bharatashreShTha bhIShmabAhubaleritAm || 28||

sA papAta parichChinnA sa~Nkruddhena kirITinA |
meghavRRindaparibhraShTA vichChinneva shatahradA || 29||

ChinnAM tAM shaktimAlokya bhIShmaH krodhasamanvitaH |
achintayadraNe vIro buddhyA parapura~njayaH || 30||

shakto.ahaM dhanuShaikena nihantuM sarvapANDavAn |
yadyeShAM na bhavedgoptA viShvakseno mahAbalaH || 31||

kAraNadvayamAsthAya nAhaM yotsyAmi pANDavaiH |
avadhyatvAchcha pANDUnAM strIbhAvAchcha shikhaNDinaH || 32||

pitrA tuShTena me pUrvaM yadA kAlImudAvahat |
svachChandamaraNaM dattamavadhyatvaM raNe tathA || 33||

tasmAnmRRityumahaM manye prAptakAlamivAtmanaH || 33||

evaM j~nAtvA vyavasitaM bhIShmasyAmitatejasaH |
RRiShayo vasavashchaiva viyatsthA bhIShmamabruvan || 34||

yatte vyavasitaM vIra asmAkaM sumahatpriyam |
tatkuruShva maheShvAsa yuddhAdbuddhiM nivartaya || 35||

tasya vAkyasya nidhane prAdurAsIchChivo.anilaH |
anulomaH sugandhI cha pRRiShataishcha samanvitaH || 36||

devadundubhayashchaiva sampraNedurmahAsvanAH |
papAta puShpavRRiShTishcha bhIShmasyopari pArthiva || 37||

na cha tachChushruve kashchitteShAM sa.nvadatAM nRRipa |
RRite bhIShmaM mahAbAhuM mAM chApi munitejasA || 38||

sambhramashcha mahAnAsIttridashAnAM vishAM pate |
patiShyati rathAdbhIShme sarvalokapriye tadA || 39||

iti devagaNAnAM cha shrutvA vAkyaM mahAmanAH |
tataH shAntanavo bhIShmo bIbhatsuM nAbhyavartata || 40||

bhidyamAnaH shitairbANaiH sarvAvaraNabhedibhiH || 40||

shikhaNDI tu mahArAja bharatAnAM pitAmaham |
AjaghAnorasi kruddho navabhirnishitaiH sharaiH || 41||

sa tenAbhihataH sa~Nkhye bhIShmaH kurupitAmahaH |
nAkampata mahArAja kShitikampe yathAchalaH || 42||

tataH prahasya bIbhatsurvyAkShipangANDivaM dhanuH |
gA~NgeyaM pa~nchavi.nshatyA kShudrakANAM samarpayat || 43||

punaH sharashatenainaM tvaramANo dhana~njayaH |
sarvagAtreShu sa~NkruddhaH sarvamarmasvatADayat || 44||

evamanyairapi bhRRishaM vadhyamAno mahAraNe |
na chakruste rujaM tasya rukmapu~NkhAH shilAshitAH || 45||

tataH kirITI sa.nrabdho bhIShmamevAbhyavartata |
shikhaNDinaM puraskRRitya dhanushchAsya samAchChinat || 46||

athainaM dashabhirviddhvA dhvajamekena chichChide |
sArathiM vishikhaishchAsya dashabhiH samakampayat || 47||

so.anyatkArmukamAdatta gA~Ngeyo balavattaram |
tadapyasya shitairbhallaistridhA tribhirupAnudat || 48||

nimeShAntaramAtreNa AttamAttaM mahAraNe || 48||

evamasya dhanUMShyAjau chichCheda subahUnyapi |
tataH shAntanavo bhIShmo bIbhatsuM nAbhyavartata || 49||

athainaM pa~nchavi.nshatyA kShudrakANAM samardayat |
so.atividdho maheShvAso duHshAsanamabhAShata || 50||

eSha pArtho raNe kruddhaH pANDavAnAM mahArathaH |
sharairanekasAhasrairmAmevAbhyasate raNe || 51||

na chaiSha shakyaH samare jetuM vajrabhRRitA api |
na chApi sahitA vIrA devadAnavarAkShasAH || 52||

mAM chaiva shaktA nirjetuM kimu martyAH sudurbalAH || 52||

evaM tayoH sa.nvadatoH phalguno nishitaiH sharaiH |
shikhaNDinaM puraskRRitya bhIShmaM vivyAdha sa.nyuge || 53||

tato duHshAsanaM bhUyaH smayamAno.abhyabhAShata |
atividdhaH shitairbANairbhRRishaM gANDIvadhanvanA || 54||

vajrAshanisamasparshAH shitAgrAH sampraveshitAH |
vimuktA avyavachChinnA neme bANAH shikhaNDinaH || 55||

nikRRintamAnA marmANi dRRiDhAvaraNabhedinaH |
musalAnIva me ghnanti neme bANAH shikhaNDinaH || 56||

brahmadaNDasamasparshA vajravegA durAsadAH |
mama prANAnArujanti neme bANAH shikhaNDinaH || 57||

bhujagA iva sa~NkruddhA lelihAnA viSholbaNAH |
mamAvishanti marmANi neme bANAH shikhaNDinaH || 58||

nAshayantIva me prANAnyamadUtA ivAhitAH |
gadAparighasa.nsparshA neme bANAH shikhaNDinaH || 59||

kRRintanti mama gAtrANi mAghamAse gavAmiva |
arjunasya ime bANA neme bANAH shikhaNDinaH || 60||

sarve hyapi na me duHkhaM kuryuranye narAdhipAH |
vIraM gaNDIvadhanvAnamRRite jiShNuM kapidhvajam || 61||

iti bruva~nshAntanavo didhakShuriva pANDavam |
saviShphuli~NgAM dIptAgrAM shaktiM chikShepa bhArata || 62||

tAmasya vishikhaishChittvA tridhA tribhirapAtayat |
pashyatAM kuruvIrANAM sarveShAM tatra bhArata || 63||

charmAthAdatta gA~Ngeyo jAtarUpapariShkRRitam |
khaDgaM chAnyataraM prepsurmRRityoragre jayAya vA || 64||

tasya tachChatadhA charma vyadhamadda.nshitAtmanaH |
rathAdanavarUDhasya tadadbhutamivAbhavat || 65||

vinadyochchaiH siMha iva svAnyanIkAnyachodayat |
abhidravata gA~NgeyaM mAM vo.astu bhayamaNvapi || 66||

atha te tomaraiH prAsairbANaughaishcha samantataH |
paTTishaishcha sanistri.nshairnAnApraharaNaistathA || 67||

vatsadantaishcha bhallaishcha tamekamabhidudruvuH |
siMhanAdastato ghoraH pANDavAnAmajAyata || 68||

tathaiva tava putrAshcha rAjanbhIShmajayaiShiNaH |
tamekamabhyavartanta siMhanAdA.nshcha nedire || 69||

tatrAsIttumulaM yuddhaM tAvakAnAM paraiH saha |
dashame.ahani rAjendra bhIShmArjunasamAgame || 70||

AsIdgA~Nga ivAvarto muhUrtamudadheriva |
sainyAnAM yudhyamAnAnAM nighnatAmitaretaram || 71||

agamyarUpA pRRithivI shoNitAktA tadAbhavat |
samaM cha viShamaM chaiva na prAj~nAyata ki~nchana || 72||

yodhAnAmayutaM hatvA tasminsa dashame.ahani |
atiShThadAhave bhIShmo bhidyamAneShu marmasu || 73||

tataH senAmukhe tasminsthitaH pArtho dhana~njayaH |
madhyena kurusainyAnAM drAvayAmAsa vAhinIm || 74||

vayaM shvetahayAdbhItAH kuntIputrAddhana~njayAt |
pIDyamAnAH shitaiH shastraiH pradravAma mahAraNAt || 75||

sauvIrAH kitavAH prAchyAH pratIchyodIchyamAlavAH |
abhIShAhAH shUrasenAH shibayo.atha vasAtayaH || 76||

shAlvAshrayAstrigartAshcha ambaShThAH kekayaiH saha |
dvAdashaite janapadAH sharArtA vraNapIDitAH || 77||

sa~NgrAme na jahurbhIShmaM yudhyamAnaM kirITinA || 77||

tatastamekaM bahavaH parivArya samantataH |
parikAlya kurUnsarvA~nsharavarShairavAkiran || 78||

nipAtayata gRRihNIta vidhyatAtha cha karShata |
ityAsIttumulaH shabdo rAjanbhIShmarathaM prati || 79||

abhihatya sharaughaistaM shatasho.atha sahasrashaH |
na tasyAsIdanirbhinnaM gAtreShva~NgulamAtrakam || 80||

evaM vibho tava pitA sharairvishakalIkRRitaH |
shitAgraiH phalgunenAjau prAkShirAH prApatadrathAt || 81||

ki~nchichCheShe dinakare putrANAM tava pashyatAm || 81||

hA heti divi devAnAM pArthivAnAM cha sarvashaH |
patamAne rathAdbhIShme babhUva sumahAnsvanaH || 82||

taM patantamabhiprekShya mahAtmAnaM pitAmaham |
saha bhIShmeNa sarveShAM prApatanhRRidayAni naH || 83||

sa papAta mahAbAhurvasudhAmanunAdayan |
indradhvaja ivotsRRiShTaH ketuH sarvadhanuShmatAm || 84||

dharaNIM nAspRRishachchApi sharasa~NghaiH samAchitaH || 84||

sharatalpe maheShvAsaM shayAnaM puruSharShabham |
rathAtprapatitaM chainaM divyo bhAvaH samAvishat || 85||

abhyavarShata parjanyaH prAkampata cha medinI |
patansa dadRRishe chApi kharvitaM cha divAkaram || 86||

sa~nj~nAM chaivAlabhadvIraH kAlaM sa~nchintya bhArata |
antarikShe cha shushrAva divyAM vAchaM samantataH || 87||

kathaM mahAtmA gA~NgeyaH sarvashastrabhRRitAM varaH |
kAlaM kartA naravyAghraH samprApte dakShiNAyane || 88||

sthito.asmIti cha gA~NgeyastachChrutvA vAkyamabravIt |
dhArayAmAsa cha prANAnpatito.api hi bhUtale || 89||

uttarAyaNamanvichChanbhIShmaH kurupitAmahaH || 89||

tasya tanmatamAj~nAya ga~NgA himavataH sutA |
maharShInha.nsarUpeNa preShayAmAsa tatra vai || 90||

tataH sampAtino ha.nsAstvaritA mAnasaukasaH |
AjagmuH sahitA draShTuM bhIShmaM kurupitAmaham || 91||

yatra shete narashreShThaH sharatalpe pitAmahaH || 91||

te tu bhIShmaM samAsAdya munayo ha.nsarUpiNaH |
apashya~nsharatalpasthaM bhIShmaM kurupitAmaham || 92||

te taM dRRiShTvA mahAtmAnaM kRRitvA chApi pradakShiNam |
gA~NgeyaM bharatashreShThaM dakShiNena cha bhAskaram || 93||

itaretaramAmantrya prAhustatra manIShiNaH |
bhIShma eva mahAtmA sansa.nsthAtA dakShiNAyane || 94||

ityuktvA prasthitAnha.nsAndakShiNAmabhito disham |
samprekShya vai mahAbuddhishchintayitvA cha bhArata || 95||

tAnabravIchChAntanavo nAhaM gantA katha~nchana |
dakShiNAvRRitta Aditye etanme manasi sthitam || 96||

gamiShyAmi svakaM sthAnamAsIdyanme purAtanam |
udagAvRRitta Aditye ha.nsAH satyaM bravImi vaH || 97||

dhArayiShyAmyahaM prANAnuttarAyaNakA~NkShayA |
aishvaryabhUtaH prANAnAmutsarge niyato hyaham || 98||

tasmAtprANAndhArayiShye mumUrShurudagAyane || 98||

yashcha datto varo mahyaM pitrA tena mahAtmanA |
Chandato mRRityurityevaM tasya chAstu varastathA || 99||

dhArayiShye tataH prANAnutsarge niyate sati |
ityuktvA tA.nstadA ha.nsAnasheta sharatalpagaH || 100||

evaM kurUNAM patite shRRi~Nge bhIShme mahaujasi |
pANDavAH sRRi~njayAshchaiva siMhanAdaM prachakrire || 101||

tasminhate mahAsattve bharatAnAmamadhyame |
na ki~nchitpratyapadyanta putrAste bharatarShabha || 102||

saMmohashchaiva tumulaH kurUNAmabhavattadA || 102||

nRRipA duryodhanamukhA niHshvasya rurudustataH |
viShAdAchcha chiraM kAlamatiShThanvigatendriyAH || 103||

dadhyushchaiva mahArAja na yuddhe dadhire manaH |
UrugrAhagRRihItAshcha nAbhyadhAvanta pANDavAn || 104||

avadhye shantanoH putre hate bhIShme mahaujasi |
abhAvaH sumahAnrAjankurUnAgAdatandritaH || 105||

hatapravIrAshcha vayaM nikRRittAshcha shitaiH sharaiH |
kartavyaM nAbhijAnImo nirjitAH savyasAchinA || 106||

pANDavAstu jayaM labdhvA paratra cha parAM gatim |
sarve dadhmurmahAsha~NkhA~nshUrAH parighabAhavaH || 107||

somakAshcha sapa~nchAlAH prAhRRiShyanta janeshvara || 107||

tatastUryasahasreShu nadatsu sumahAbalaH |
AsphoTayAmAsa bhRRishaM bhImaseno nanarta cha || 108||

senayorubhayoshchApi gA~Ngeye vinipAtite |
saMnyasya vIrAH shastrANi prAdhyAyanta samantataH || 109||

prAkroshanprApata.nshchAnye jagmurmohaM tathApare |
kShatraM chAnye.abhyanindanta bhIShmaM chaike.abhyapUjayan || 110||

RRiShayaH pitarashchaiva prashasha.nsurmahAvratam |
bharatAnAM cha ye pUrve te chainaM prashasha.nsire || 111||

mahopaniShadaM chaiva yogamAsthAya vIryavAn |
japa~nshAntanavo dhImAnkAlAkA~NkShI sthito.abhavat || 112||

\hrule

\medskip
                  115
\medskip

dhRRitarAShTra uvAcha||

kathamAsa.nstadA yodhA hInA bhIShmeNa sa~njaya |
balinA devakalpena gurvarthe brahmachAriNA || 1||

tadaiva nihatAnmanye kurUnanyA.nshcha pArthivAn |
na prAharadyadA bhIShmo ghRRiNitvAddrupadAtmaje || 2||

tato duHkhataraM manye kimanyatprabhaviShyati |
yadadya pitaraM shrutvA nihataM mama durmateH || 3||

ashmasAramayaM nUnaM hRRidayaM mama sa~njaya |
shrutvA vinihataM bhIShmaM shatadhA yanna dIryate || 4||

punaH punarna mRRiShyAmi hataM devavrataM raNe |
na hato jAmadagnyena divyairastraiH sma yaH purA || 5||

yadadya nihatenAjau bhIShmeNa jayamichChatA |
cheShTitaM narasiMhena tanme kathaya sa~njaya || 6||

sa~njaya uvAcha||

sAyAhne nyapatadbhUmau dhArtarAShTrAnviShAdayan |
pA~nchAlAnAM dadaddharShaM kuruvRRiddhaH pitAmahaH || 7||

sa shete sharatalpastho medinImaspRRisha.nstadA |
bhIShmo rathAtprapatitaH prachyuto dharaNItale || 8||

hA heti tumulaH shabdo bhUtAnAM samapadyata |
sImAvRRikShe nipatite kurUNAM samitikShaye || 9||

ubhayoH senayo rAjankShatriyAnbhayamAvishat |
bhIShmaM shantanavaM dRRiShTvA vishIrNakavachadhvajam || 10||

kuravaH paryavartanta pANDavAshcha vishAM pate || 10||

khaM tamovRRitamAsIchcha nAsIdbhAnumataH prabhA |
rarAsa pRRithivI chaiva bhIShme shAntanave hate || 11||

ayaM brahmavidAM shreShTho ayaM brahmavidAM gatiH |
ityabhAShanta bhUtAni shayAnaM bharatarShabham || 12||

ayaM pitaramAj~nAya kAmArtaM shantanuM purA |
UrdhvaretasamAtmAnaM chakAra puruSharShabhaH || 13||

iti sma sharatalpasthaM bharatAnAmamadhyamam |
RRiShayaH paryadhAvanta sahitAH siddhachAraNaiH || 14||

hate shAntanave bhIShme bharatAnAM pitAmahe |
na ki~nchitpratyapadyanta putrAstava cha bhArata || 15||

vivarNavadanAshchAsangatashrIkAshcha bhArata |
atiShThanvrIDitAshchaiva hriyA yuktA hyadhomukhAH || 16||

pANDavAshcha jayaM labdhvA sa~NgrAmashirasi sthitAH |
sarve dadhmurmahAsha~NkhAnhemajAlapariShkRRitAn || 17||

bhRRishaM tUryaninAdeShu vAdyamAneShu chAnagha |
apashyAma raNe rAjanbhImasenaM mahAbalam || 18||

AkrIDamAnaM kaunteyaM harSheNa mahatA yutam || 18||

nihatya samare shatrUnmahAbalasamanvitAn |
saMmohashchApi tumulaH kurUNAmabhavattadA || 19||

karNaduryodhanau chApi niHshvasetAM muhurmuhuH |
tathA nipatite bhIShme kauravANAM dhurandhare || 20||

hAhAkAramabhUtsarvaM nirmaryAdamavartata || 20||

dRRiShTvA cha patitaM bhIShmaM putro duHshAsanastava |
uttamaM javamAsthAya droNAnIkaM samAdravat || 21||

bhrAtrA prasthApito vIraH svenAnIkena da.nshitaH |
prayayau puruShavyAghraH svasainyamabhichodayan || 22||

tamAyAntamabhiprekShya kuravaH paryavArayan |
duHshAsanaM mahArAja kimayaM vakShyatIti vai || 23||

tato droNAya nihataM bhIShmamAchaShTa kauravaH |
droNastadapriyaM shrutvA sahasA nyapatadrathAt || 24||

sa sa~nj~nAmupalabhyAtha bhAradvAjaH pratApavAn |
nivArayAmAsa tadA svAnyanIkAni mAriSha || 25||

vinivRRittAnkurUndRRiShTvA pANDavApi svasainikAn |
dUtaiH shIghrAshvasa.nyuktairavahAramakArayan || 26||

vinivRRitteShu sainyeShu pAramparyeNa sarvashaH |
vimuktakavachAH sarve bhIShmamIyurnarAdhipAH || 27||

vyupAramya tato yuddhAdyodhAH shatasahasrashaH |
upatasthurmahAtmAnaM prajApatimivAmarAH || 28||

te tu bhIShmaM samAsAdya shayAnaM bharatarShabham |
abhivAdya vyatiShThanta pANDavAH kurubhiH saha || 29||

atha pANDUnkurU.nshchaiva praNipatyAgrataH sthitAn |
abhyabhAShata dharmAtmA bhIShmaH shAntanavastadA || 30||

svAgataM vo mahAbhAgAH svAgataM vo mahArathAH |
tuShyAmi darshanAchchAhaM yuShmAkamamaropamAH || 31||

abhinandya sa tAnevaM shirasA lambatAbravIt |
shiro me lambate.atyarthamupadhAnaM pradIyatAm || 32||

tato nRRipAH samAjahrustanUni cha mRRidUni cha |
upadhAnAni mukhyAni naichChattAni pitAmahaH || 33||

abravIchcha naravyAghraH prahasanniva tAnnRRipAn |
naitAni vIrashayyAsu yuktarUpANi pArthivAH || 34||

tato vIkShya narashreShThamabhyabhAShata pANDavam |
dhana~njayaM dIrghabAhuM sarvalokamahAratham || 35||

dhana~njaya mahAbAho shiraso me.asya lambataH |
dIyatAmupadhAnaM vai yadyuktamiha manyase || 36||

sa saMnyasya mahachchApamabhivAdya pitAmaham |
netrAbhyAmashrupUrNAbhyAmidaM vachanamabravIt || 37||

Aj~nApaya kurushreShTha sarvashastrabhRRitAM vara |
preShyo.ahaM tava durdharSha kriyatAM kiM pitAmaha || 38||

tamabravIchChAntanavaH shiro me tAta lambate |
upadhAnaM kurushreShTha phalgunopanayasva me || 39||

shayanasyAnurUpaM hi shIghraM vIra prayachCha me || 39||

tvaM hi pArtha mahAbAho shreShThaH sarvadhanuShmatAm |
kShatradharmasya vettA cha buddhisattvaguNAnvitaH || 40||

phalgunastu tathetyuktvA vyavasAyapurojavaH |
pragRRihyAmantrya gANDIvaM sharA.nshcha nataparvaNaH || 41||

anumAnya mahAtmAnaM bharatAnAmamadhyamam |
tribhistIkShNairmahAvegairudagRRihNAchChiraH sharaiH || 42||

abhiprAye tu vidite dharmAtmA savyasAchinA |
atuShyadbharatashreShTho bhIShmo dharmArthatattvavit || 43||

upadhAnena dattena pratyanandaddhana~njayam |
kuntIputraM yudhAM shreShThaM suhRRidAM prItivardhanam || 44||

anurUpaM shayAnasya pANDavopahitaM tvayA |
yadyanyathA pravartethAH shapeyaM tvAmahaM ruShA || 45||

evametanmahAbAho dharmeShu pariniShThitam |
svaptavyaM kShatriyeNAjau sharatalpagatena vai || 46||

evamuktvA tu bIbhatsuM sarvA.nstAnabravIdvachaH |
rAj~nashcha rAjaputrA.nshcha pANDavenAbhi sa.nsthitAn || 47||

shayeyamasyAM shayyAyAM yAvadAvartanaM raveH |
ye tadA pArayiShyanti te mAM drakShyanti vai nRRipAH || 48||

dishaM vaishravaNAkrAntAM yadA gantA divAkaraH |
archiShmAnpratapa.NllokAnrathenottamatejasA || 49||

vimokShye.ahaM tadA prANAnsuhRRidaH supriyAnapi || 49||

parikhA khanyatAmatra mamAvasadane nRRipAH |
upAsiShye vivasvantamevaM sharashatAchitaH || 50||

upAramadhvaM sa~NgrAmAdvairANyutsRRijya pArthivAH || 50||

upAtiShThannatho vaidyAH shalyoddharaNakovidAH |
sarvopakaraNairyuktAH kushalAste sushikShitAH || 51||

tAndRRiShTvA jAhnavIputraH provAcha vachanaM tadA |
dattadeyA visRRijyantAM pUjayitvA chikitsakAH || 52||

eva~Ngate na hIdAnIM vaidyaiH kAryamihAsti me |
kShatradharmaprashastAM hi prApto.asmi paramAM gatim || 53||

naiSha dharmo mahIpAlAH sharatalpagatasya me |
etaireva sharaishchAhaM dagdhavyo.ante narAdhipAH || 54||

tachChrutvA vachanaM tasya putro duryodhanastava |
vaidyAnvisarjayAmAsa pUjayitvA yathArhataH || 55||

tataste vismayaM jagmurnAnAjanapadeshvarAH |
sthitiM dharme parAM dRRiShTvA bhIShmasyAmitatejasaH || 56||

upadhAnaM tato dattvA pitustava janeshvara |
sahitAH pANDavAH sarve kuravashcha mahArathAH || 57||

upagamya mahAtmAnaM shayAnaM shayane shubhe |
te.abhivAdya tato bhIShmaM kRRitvA chAbhipradakShiNam || 58||

vidhAya rakShAM bhIShmasya sarva eva samantataH |
vIrAH svashibirANyeva dhyAyantaH paramAturAH || 59||

niveshAyAbhyupAgachChansAyAhne rudhirokShitAH || 59||

niviShTAnpANDavA.nshchApi prIyamANAnmahArathAn |
bhIShmasya patanAddhRRiShTAnupagamya mahArathAn || 60||

uvAcha yAdavaH kAle dharmaputraM yudhiShThiram || 60||

diShTyA jayasi kauravya diShTyA bhIShmo nipAtitaH |
avadhyo mAnuShaireSha satyasandho mahArathaH || 61||

atha vA daivataiH pArtha sarvashastrAstrapAragaH |
tvAM tu chakShurhaNaM prApya dagdho ghoreNa chakShuShA || 62||

evamukto dharmarAjaH pratyuvAcha janArdanam |
tava prasAdAdvijayaH krodhAttava parAjayaH || 63||

tvaM hi naH sharaNaM kRRiShNa bhaktAnAmabhaya~NkaraH || 63||

anAshcharyo jayasteShAM yeShAM tvamasi keshava |
raShkitA samare nityaM nityaM chApi hite rataH || 64||

sarvathA tvAM samAsAdya nAshcharyamiti me matiH || 64||

evamuktaH pratyuvAcha smayamAno janArdanaH |
tvayyevaitadyuktarUpaM vachanaM pArthivottama || 65||

\hrule

\medskip
                  116
\medskip

sa~njaya uvAcha||

vyuShTAyAM tu mahArAja rajanyAM sarvapArthivAH |
pANDavA dhArtarAShTrAshcha abhijagmuH pitAmaham || 1||

taM vIrashayane vIraM shayAnaM kurusattamam |
abhivAdyopatasthurvai kShatriyAH kShatriyarShabham || 2||

kanyAshchandanachUrNaishcha lAjairmAlyaishcha sarvashaH |
striyo bAlAstathA vRRiddhAH prekShakAshcha pRRithagjanAH || 3||

samabhyayuH shAntanavaM bhUtAnIva tamonudam || 3||

tUryANi gaNikA vArAstathaiva naTanartakAH |
upAnRRitya~njagushchaiva vRRiddhaM kurupitAmaham || 4||

upAramya cha yuddhebhyaH saMnAhAnvipramuchya cha |
AyudhAni cha nikShipya sahitAH kurupANDavAH || 5||

anvAsata durAdharShaM devavratamari.ndamam |
anyonyaM prItimantaste yathApUrvaM yathAvayaH || 6||

sA pArthivashatAkIrNA samitirbhIShmashobhitA |
shushubhe bhAratI dIptA divIvAdityamaNDalam || 7||

vibabhau cha nRRipANAM sA pitAmahamupAsatAm |
devAnAmiva deveshaM pitAmahamupAsatAm || 8||

bhIShmastu vedanAM dhairyAnnigRRihya bharatarShabha |
abhitaptaH sharaishchaiva nAtihRRiShTamanAbravIt || 9||

sharAbhitaptakAyo.ahaM sharasantApamUrChitaH |
pAnIyamabhikA~NkShe.ahaM rAj~nastAnpratyabhAShata || 10||

tataste kShatriyA rAjansamAjahruH samantataH |
bhakShyAnuchchAvachA.nstatra vArikumbhA.nshcha shItalAn || 11||

upanItaM cha taddRRiShTvA bhIShmaH shAntanavo.abravIt |
nAdya tAta mayA shakyaM bhogAnkA.nshchana mAnuShAn || 12||

upabhoktuM manuShyebhyaH sharashayyAgato hyaham |
pratIkShamANastiShThAmi nivRRittiM shashisUryayoH || 13||

evamuktvA shAntanavo dInavAksarvapArthivAn |
dhana~njayaM mahAbAhumabhyabhAShata bhArata || 14||

athopetya mahAbAhurabhivAdya pitAmaham |
atiShThatprA~njaliH prahvaH kiM karomIti chAbravIt || 15||

taM dRRiShTvA pANDavaM rAjannabhivAdyAgrataH sthitam |
abhyabhAShata dharmAtmA bhIShmaH prIto dhana~njayam || 16||

dahyate.adaH sharIraM me sa.nsyUto.asmi maheShubhiH |
marmANi paridUyante vadanaM mama shuShyati || 17||

hlAdanArthaM sharIrasya prayachChApo mamArjuna |
tvaM hi shakto maheShvAsa dAtumambho yathAvidhi || 18||

arjunastu tathetyuktvA rathamAruhya vIryavAn |
adhijyaM balavatkRRitvA gANDIvaM vyAkShipaddhanuH || 19||

tasya jyAtalanirghoShaM visphUrjitamivAshaneH |
vitresuH sarvabhUtAni shrutvA sarve cha pArthivAH || 20||

tataH pradakShiNaM kRRitvA rathena rathinAM varaH |
shayAnaM bharatashreShThaM sarvashastrabhRRitAM varam || 21||

sandhAya cha sharaM dIptamabhimantrya mahAyashAH |
parjanyAstreNa sa.nyojya sarvalokasya pashyataH || 22||

avidhyatpRRithivIM pArthaH pArshve bhIShmasya dakShiNe || 22||

utpapAta tato dhArA vimalA vAriNaH shivA |
shItasyAmRRitakalpasya divyagandharasasya cha || 23||

atarpayattataH pArthaH shItayA vAridhArayA |
bhIShmaM kurUNAmRRiShabhaM divyakarmaparAkramaH || 24||

karmaNA tena pArthasya shakraShyeva vikurvataH |
vismayaM paramaM jagmustataste vasudhAdhipAH || 25||

tatkarma prekShya bIbhatsoratimAnuShamadbhutam |
samprAvepanta kuravo gAvaH shItArditA iva || 26||

vismayAchchottarIyANi vyAvidhyansarvato nRRipAH |
sha~NkhadundubhinirghoShaistumulaM sarvato.abhavat || 27||

tRRiptaH shAntanavashchApi rAjanbIbhatsumabravIt |
sarvapArthivavIrANAM saMnidhau pUjayanniva || 28||

naitachchitraM mahAbAho tvayi kauravanandana |
kathito nAradenAsi pUrvarShiramitadyutiH || 29||

vAsudevasahAyastvaM mahatkarma kariShyasi |
yannotsahati devendraH saha devairapi dhruvam || 30||

vidustvAM nidhanaM pArtha sarvakShatrasya tadvidaH |
dhanurdharANAmekastvaM pRRithivyAM pravaro nRRiShu || 31||

manuShyA jagati shreShThAH pakShiNAM garuDo varaH |
sarasAM sAgaraH shreShTho gaurvariShThA chatuShpadAm || 32||

AdityastejasAM shreShTho girINAM himavAnvaraH |
jAtInAM brAhmaNaH shreShThaH shreShThastvamasi dhanvinAm || 33||

na vai shrutaM dhArtarAShTreNa vAkyaM  sambodhyamAnaM vidureNa chaiva |
droNena rAmeNa janArdanena  muhurmuhuH sa~njayenApi choktam || 34||

parItabuddhirhi visa~nj~nakalpo  duryodhano nAbhyanandadvacho me |
sa sheShyate vai nihatashchirAya  shAstrAtigo bhImabalAbhibhUtaH || 35||

tataH shrutvA tadvachaH kauravendro  duryodhano dInamanA babhUva |
tamabravIchChAntanavo.abhivIkShya  nibodha rAjanbhava vItamanyuH || 36||

dRRiShTaM duryodhanedaM te yathA pArthena dhImatA |
jalasya dhArA janitA shItasyAmRRitagandhinaH || 37||

etasya kartA loke.asminnAnyaH kashchana vidyate || 37||

AgneyaM vAruNaM saumyaM vAyavyamatha vaiShNavam |
aindraM pAshupataM brAhmaM pArameShThyaM prajApateH || 38||

dhAtustvaShTushcha saviturdivyAnyastrANi sarvashaH || 38||

sarvasminmAnuShe loke vettyeko hi dhana~njayaH |
kRRiShNo vA devakIputro nAnyo vai veda kashchana || 39||

na shakyAH pANDavAstAta yuddhe jetuM katha~nchana || 39||

amAnuShANi karmANi yasyaitAni mahAtmanaH |
tena sattvavatA sa~Nkhye shUreNAhavashobhinA || 40||

kRRitinA samare rAjansandhiste tAta yujyatAm || 40||

yAvatkRRiShNo mahAbAhuH svAdhInaH kurusa.nsadi |
tAvatpArthena shUreNa sandhiste tAta yujyatAm || 41||

yAvachchamUM na te sheShAM sharaiH saMnataparvabhiH |
nAshayatyarjunastAvatsandhiste tAta yujyatAm || 42||

yAvattiShThanti samare hatasheShAH sahodarAH |
nRRipAshcha bahavo rAja.nstAvatsandhiH prayujyatAm || 43||

na nirdahati te yAvatkrodhadIptekShaNashchamUm |
yudhiShThiro hi tAvadvai sandhiste tAta yujyatAm || 44||

nakulaH sahadevashcha bhImasenashcha pANDavaH |
yAvachchamUM mahArAja nAshayanti na sarvashaH || 45||

tAvatte pANDavaiH sArdhaM saubhrAtraM tAta rochatAm || 45||

yuddhaM madantamevAstu tAta sa.nshAmya pANDavaiH |
etatte rochatAM vAkyaM yadukto.asi mayAnagha || 46||

etatkShemamahaM manye tava chaiva kulasya cha || 46||

tyaktvA manyumupashAmyasva pArthaiH  paryAptametadyatkRRitaM phalgunena |
bhIShmasyAntAdastu vaH sauhRRidaM vA  samprashleShaH sAdhu rAjanprasIda || 47||

rAjyasyArdhaM dIyatAM pANDavAnA mindraprasthaM dharmarAjo.anushAstu |
mA mitradhrukpArthivAnAM jaghanyaH  pApAM kIrtiM prApsyase kauravendra || 48||

mamAvasAnAchChAntirastu prajAnAM  sa~NgachChantAM pArthivAH prItimantaH |
pitA putraM mAtulaM bhAgineyo  bhrAtA chaiva bhrAtaraM praitu rAjan || 49||

na chedevaM prAptakAlaM vacho me  mohAviShTaH pratipatsyasyabuddhyA |
bhIShmasyAntAdetadantAH stha sarve  satyAmetAM bhAratImIrayAmi || 50||

etadvAkyaM sauhRRidAdApageyo  madhye rAj~nAM bhArataM shrAvayitvA |
tUShNImAsIchChalyasantaptamarmA  yatvAtmAnaM vedanAM saMnigRRihya || 51||

\hrule

\medskip
                  117
\medskip

sa~njaya uvAcha||

tataste pArthivAH sarve jagmuH svAnAlayAnpunaH |
tUShNImbhUte mahArAja bhIShme shantanunandane || 1||

shrutvA tu nihataM bhIShmaM rAdheyaH puruSharShabhaH |
IShadAgatasantrAsaH tvarayopajagAma ha || 2||

sa dadarsha mahAtmAnaM sharatalpagataM tadA |
janmashayyAgataM devaM kArttikeyamiva prabhum || 3||

nimIlitAkShaM taM vIraM sAshrukaNThastadA vRRiShaH |
abhyetya pAdayostasya nipapAta mahAdyutiH || 4||

rAdheyo.ahaM kurushreShTha nityaM chAShkigatastava |
dveShyo.atyantamanAgAH sanniti chainamuvAcha ha || 5||

tachChrutvA kuruvRRiddhaH sa balAtsa.nvRRittalochanaH |
shanairudvIkShya sasnehamidaM vachanamabravIt || 6||

rahitaM dhiShNyamAlokya samutsArya cha rakShiNaH |
piteva putraM gA~NgeyaH pariShvajyaikabAhunA || 7||

ehyehi me vipratIpa spardhase tvaM mayA saha |
yadi mAM nAbhigachChethA na te shreyo bhaveddhruvam || 8||

kaunteyastvaM na rAdheyo vidito nAradAnmama |
kRRiShNadvaipAyanAchchaiva keshavAchcha na sa.nshayaH || 9||

na cha dveSho.asti me tAta tvayi satyaM bravImi te |
tejovadhanimittaM tu paruShANyahamuktavAn || 10||

akasmAtpANDavAnhi tvaM dviShasIti matirmama |
yenAsi bahusho rUkShaM choditaH sUryanandana || 11||

jAnAmi samare vIryaM shatrubhirduHsahaM tava |
brahmaNyatAM cha shauryaM cha dAne cha paramAM gatim || 12||

na tvayA sadRRishaH kashchitpuruSheShvamaropama |
kulabhedaM cha matvAhaM sadA paruShamuktavAn || 13||

iShvastre bhArasandhAne lAghave.astrabale tathA |
sadRRishaH phalgunenAsi kRRiShNena cha mahAtmanA || 14||

karNa rAjapuraM gatvA tvayaikena dhanuShmatA |
tasyArthe kururAjasya rAjAno mRRiditA yudhi || 15||

tathA cha balavAnrAjA jarAsandho durAsadaH |
samare samarashlAghI tvayA na sadRRisho.abhavat || 16||

brahmaNyaH satyavAdI cha tejasArka ivAparaH |
devagarbho.ajitaH sa~Nkhye manuShyairadhiko bhuvi || 17||

vyapanIto.adya manyurme yastvAM prati purA kRRitaH |
daivaM puruShakAreNa na shakyamativartitum || 18||

sodaryAH pANDavA vIrA bhrAtaraste.arisUdana |
sa~NgachCha tairmahAbAho mama chedichChasi priyam || 19||

mayA bhavatu nirvRRittaM vairamAdityanandana |
pRRithivyAM sarvarAjAno bhavantvadya nirAmayAH || 20||

karNa uvAcha||

jAnAmyahaM mahAprAj~na sarvametanna sa.nshayaH |
yathA vadasi durdharSha kaunteyo.ahaM na sUtajaH || 21||

avakIrNastvahaM kuntyA sUtena cha vivardhitaH |
bhuktvA duryodhanaishvaryaM na mithyA kartumutsahe || 22||

vasu chaiva sharIraM cha yadudAraM tathA yashaH |
sarvaM duryodhanasyArthe tyaktaM me bhUridakShiNa || 23||

kopitAH pANDavA nityaM mayAshritya suyodhanam || 23||

avashyabhAvI vai yo.artho na sa shakyo nivartitum |
daivaM puruShakAreNa ko nivartitumutsahet || 24||

pRRithivIkShayasha.nsIni nimittAni pitAmaha |
bhavadbhirupalabdhAni kathitAni cha sa.nsadi || 25||

pANDavA vAsudevashcha viditA mama sarvashaH |
ajeyAH puruShairanyairiti tA.nshchotsahAmahe || 26||

anujAnIShva mAM tAta yuddhe prItamanAH sadA |
anuj~nAtastvayA vIra yudhyeyamiti me matiH || 27||

duruktaM vipratIpaM vA sa.nrambhAchchApalAttathA |
yanmayApakRRitaM ki~nchittadanukShantumarhasi || 28||

bhIShma uvAcha||

na chechChakyamathotsraShTuM vairametatsudAruNam |
anujAnAmi karNa tvAM yudhyasva svargakAmyayA || 29||

vimanyurgatasa.nrambhaH kuru karma nRRipasya hi |
yathAshakti yathotsAhaM satAM vRRitteShu vRRittavAn || 30||

ahaM tvAmanujAnAmi yadichChasi tadApnuhi |
kShatradharmajitA.NllokAnsamprApsyasi na sa.nshayaH || 31||

yudhyasva niraha~NkAro balavIryavyapAshrayaH |
dharmo hi yuddhAchChreyo.anyatkShatriyasya na vidyate || 32||

prashame hi kRRito yatnaH suchirAtsuchiraM mayA |
na chaiva shakitaH kartuM yato dharmastato jayaH || 33||

sa~njaya uvAcha||

evaM bruvantaM gA~NgeyamabhivAdya prasAdya cha |
rAdheyo rathamAruhya prAyAttava sutaM prati || 34||

\medskip
##

\hrule

Mahabharata Critical Edition Only for Personal Studies
Encoding: ISCII
Electronic text (C) Bhandarkar Oriental Research Institute,
Pune, India, 1999

http://bombay.indology.info/mahabharata/statement.html
for further details

